<xml src="d2.xml">
<pgroup id="d2"/>
<readunit id="d2">2. sāmaññaphalasuttaṃ</readunit>
<p rend="subhead" sid="1">rājāmaccakathā</p>
<pb n="1.61"/>
Sāmaññaphalasuttaṁ dutiyaṁ
<p n="91"/>Evamme sutaṁ. Ekaṁ samayaṁ bhagavā rājagahe viharati jīvakassa
komārabhaccassa ambavane mahatā bhikkhusaṁghena saddhiṁ aḍḍhateḷasehi
bhikkhusatehi. Tena kho pana samayena rājā māgadho ajātasattu
vedehiputto tadahuposathe paṇṇarase komudiyā cātummāsiniyā
puṇṇāya puṇṇamāya rattiyā rājāmaccaparivuto uparipāsādavaragato
nisinno hoti. Athakho rājā māgadho ajātasattu vedehiputto
udānaṁ udānesi ramaṇīyā vata bho dosinā ratti abhirūpā vata
bho dosinā ratti dassanīyā vata bho dosinā ratti pāsādikā
vata bho dosinā ratti lakkhaññā vata bho dosinā ratti kaṁ nu
khvajja samaṇaṁ vā brāhmaṇaṁ vā payirupāseyyāma <note n="1">Yu. payirūpāseyyāma.</note> yanno payirupāsato
cittaṁ pasīdeyyāti. Evaṁ vutte aññataro rājāmacco rājānaṁ
māgadhaṁ ajātasattuṁ vedehiputtaṁ etadavoca ayaṁ deva pūraṇo kassapo
saṁghī ceva gaṇī ca gaṇācariyo ca ñāto yasassī titthakaro sādhusammato
bahujanassa rattaññū cirapabbajito addhagato vayoanuppatto taṁ devo
pūraṇaṁ kassapaṁ payirupāsatu appevanāma devassa pūraṇaṁ kassapaṁ
payirupāsato cittaṁ pasīdeyyāti. Evaṁ vutte rājā māgadho
ajātasattu vedehiputto tuṇhī ahosi. Aññataropi kho rājāmacco
<pb n="1.62"/>
Rājānaṁ māgadhaṁ ajātasattuṁ vedehiputtaṁ etadavoca ayaṁ deva
makkhali gosālo saṁghī ceva gaṇī ca gaṇācariyo ca ñāto
yasassī titthakaro sādhusammato bahujanassa rattaññū cirapabbajito
addhagato vayoanuppatto taṁ devo makkhaliṁ gosālaṁ payirupāsatu
appevanāma devassa makkhaliṁ gosālaṁ payirupāsato cittaṁ pasīdeyyāti.
Evaṁ vutte rājā māgadho ajātasattu vedehiputto tuṇhī ahosi.
Aññataropi kho rājāmacco rājānaṁ māgadhaṁ ajātasattuṁ vedehiputtaṁ
etadavoca ayaṁ deva ajito kesakambalo saṁghī ceva gaṇī ca
gaṇācariyo ca ñāto yasassī titthakaro sādhusammato bahujanassa
rattaññū cirapabbajito addhagato vayoanuppatto taṁ devo ajitaṁ
kesakambalaṁ payirupāsatu appevanāma devassa ajitaṁ kesakambalaṁ
payirupāsato cittaṁ pasīdeyyāti. Evaṁ vutte rājā māgadho
ajātasattu vedehiputto tuṇhī ahosi. Aññataropi kho rājāmacco
rājānaṁ māgadhaṁ ajātasattuṁ vedehiputtaṁ etadavoca ayaṁ deva
pakudho kaccāyano saṁghī ceva gaṇī ca gaṇācariyo ca ñāto
yasassī titthakaro sādhusammato bahujanassa rattaññū cirapabbajito
addhagato vayoanuppatto taṁ devo pakudhaṁ kaccāyanaṁ payirupāsatu
appevanāma devassa pakudhaṁ kaccāyanaṁ payirupāsato cittaṁ pasīdeyyāti.
Evaṁ vutte rājā māgadho ajātasattu vedehiputto
tuṇhī ahosi. Aññataropi kho rājāmacco rājānaṁ māgadhaṁ
<pb n="1.63"/>
Ajātasattuṁ vedehiputtaṁ etadavoca ayaṁ deva sañjayo velaṭṭhaputto <note n="1">Sī. velaṭṭhiputto.</note>
saṁghī ceva gaṇī ca gaṇācariyo ca ñāto yasassī titthakaro
sādhusammato bahujanassa rattaññū cirapabbajito addhagato vayoanuppatto
taṁ devo sañjayaṁ velaṭṭhaputtaṁ payirupāsatu appevanāma
devassa sañjayaṁ velaṭṭhaputtaṁ payirupāsato cittaṁ pasīdeyyāti.
Evaṁ vutte rājā <pb ed="P" n="1.49" set="D"/>māgadho ajātasattu vedehiputto tuṇhī ahosi.
Aññataropi kho rājāmacco rājānaṁ māgadhaṁ ajātasattuṁ vedehiputtaṁ
etadavoca ayaṁ deva nigaṇṭho nāṭaputto saṁghī ceva gaṇī ca
gaṇācariyo ca ñāto yasassī titthakaro sādhusammato bahujanassa
rattaññū cirapabbajito addhagato vayoanuppatto taṁ devo nigaṇṭhaṁ
nāṭaputtaṁ payirupāsatu appevanāma devassa nigaṇṭhaṁ nāṭaputtaṁ
payirupāsato cittaṁ pasīdeyyāti. Evaṁ vutte rājā māgadho
ajātasattu vedehiputto tuṇhī ahosi.
<p rend="subhead" sid="2">komārabhaccajīvakakathā</p>
<p n="92"/>Tena kho pana samayena jīvako komārabhacco rañño māgadhassa
ajātasattussa vedehiputtassa avidūre tuṇhībhūto nisinno hoti.
Athakho rājā māgadho ajātasattu vedehiputto jīvakaṁ komārabhaccaṁ
etadavoca tvaṁ pana samma jīvaka kiṁ tuṇhīti. Ayaṁ deva bhagavā
arahaṁ sammāsambuddho amhākaṁ ambavane viharati mahatā bhikkhusaṁghena
saddhiṁ aḍḍhateḷasehi bhikkhusatehi taṁ kho pana bhagavantaṁ evaṁ kalyāṇo
<pb n="1.64"/>
Kittisaddo abbhuggato itipi so bhagavā arahaṁ sammāsambuddho
vijjācaraṇasampanno sugato lokavidū anuttaro purisadammasārathi
satthā devamanussānaṁ buddho bhagavāti taṁ devo bhagavantaṁ payirupāsatu
appevanāma devassa bhagavantaṁ payirupāsato cittaṁ pasīdeyyāti.
Tenahi samma jīvaka hatthiyānāni kappāpehīti. Evaṁ devāti kho
jīvako komārabhacco rañño māgadhassa ajātasattussa vedehiputtassa
paṭisuṇitvā <note n="1">Sī. Yu. paṭissutvā.</note> pañcamattāni hatthiniyāsatāni <note n="2">Sī. Yu. hatthinikāsatāni.</note> kappāpetvā rañño ca
ārohaṇīyaṁ <note n="3">Sī. ārohiniyaṁ  ārohaniyaṁ.</note> nāgaṁ rañño māgadhassa ajātasattussa vedehiputtassa
paṭivedesi kappitāni kho te deva hatthiyānāni yassadāni kālaṁ
maññasīti. Athakho rājā māgadho ajātasattu vedehiputto pañcasu
hatthiniyāsatesu paccekā itthiyo āropetvā ārohaṇīyaṁ nāgaṁ
abhirūhitvā ukkāsu dhāriyamānāsu rājagahamhā niyyāsi mahaccarājānubhāvena
yena jīvakassa komārabhaccassa ambavanaṁ tena pāyāsi.
Athakho rañño <pb ed="P" n="1.50" set="D"/>māgadhassa ajātasattussa vedehiputtassa avidūre
ambavanassa ahudeva bhayaṁ ahu chambhitattaṁ ahu lomahaṁso. Athakho
rājā māgadho ajātasattu vedehiputto bhīto saṁviggo lomahaṭṭhajāto
jīvakaṁ komārabhaccaṁ etadavoca kacci maṁ samma jīvaka na vañcesi
kacci maṁ samma jīvaka na palambhesi kacci maṁ samma jīvaka na paccatthikānaṁ
<pb n="1.65"/>
Desi kathaṁ hi nāma tāvamahato bhikkhusaṁghassa aḍḍhateḷasānaṁ bhikkhusatānaṁ
neva khipitasaddo bhavissati na ukkāsitasaddo na nigghosoti.
Mā bhāyi mahārāja mā bhāyi mahārāja na taṁ deva vañcemi na
taṁ deva palambhāmi na taṁ deva paccatthikānaṁ demi abhikkama mahārāja
abhikkama mahārāja ete maṇḍalamāḷe padīpā jhāyantīti.
<p rend="subhead" sid="3">sāmaññaphalapucchā</p>
Athakho
rājā māgadho ajātasattu vedehiputto yāvatikā nāgassa bhūmi
nāgena gantvā nāgā paccorohitvā padiko va <note n="1">Sī. pattiko PTS. D I ,</note> yena maṇḍalamāḷassa
dvāraṁ tenupasaṅkami upasaṅkamitvā jīvakaṁ komārabhaccaṁ
etadavoca kahaṁ pana samma jīvaka bhagavāti. Eso mahārāja
bhagavā majjhimaṁ thambhaṁ nissāya puratthābhimukho nisinno purakkhato
bhikkhusaṁghassāti. Athakho rājā māgadho ajātasattu vedehiputto
yena bhagavā tenupasaṅkami upasaṅkamitvā ekamantaṁ aṭṭhāsi.
Ekamantaṁ ṭhito kho rājā māgadho ajātasattu vedehiputto tuṇhībhūtaṁ
tuṇhībhūtaṁ bhikkhusaṁghaṁ anuviloketvā rahadamiva vippasannaṁ udānaṁ
udānesi iminā me upasamena udayabhaddo <note n="2">Sī. udāyibhaddo.</note> kumāro samannāgato
hotu yenetarahi upasamena bhikkhusaṁgho samannāgatoti. Āgamā kho
tvaṁ mahārāja yathāpemanti. Piyo me bhante udayabhaddo kumāro
iminā me bhante upasamena udayabhaddo kumāro samannāgato hotu
yenetarahi upasamena bhikkhusaṁgho samannāgatoti.
<pb n="1.66"/>
<p n="93"/>Athakho rājā māgadho ajātasattu vedehiputto bhagavantaṁ
abhivādetvā bhikkhusaṁghassa añjaliṁ upanāmetvā <note n="1">Sī. panāmetvā. Yu. paṇāmetvā.</note> ekamantaṁ nisīdi.
Ekamantaṁ nisinno kho rājā māgadho ajātasattu vedehiputto bhagavantaṁ
etadavoca puccheyyāmahaṁ bhante bhagavantaṁ kiñcideva desaṁ lesamattaṁ <note n="2">Sī. kañcideva desaṁ.  lesamattanti pāṭho na dissati.</note>
sace me bhagavā okāsaṁ koroti paṇhassa veyyākaraṇāyāti.
Puccha mahārāja yadākaṁkhasīti. Yathā nu kho imāni bhante
puthusippāyatanāni seyyathīdaṁ hatthārohā assārohā rathikā dhanuggahā <note n="3">Sī. dhanuggāhā.</note>
celakā calakā piṇḍadāyikā <note n="4">Sī. piṇḍadāvikā. </note> uggā rājaputtā pakkhandino mahānāgā
surā cammayodhino dāsakaputtā āḷārikā kappakā nhāpikā <note n="5">Sī. nahāpikā.</note> sūdā
mālākārā rajakā pesakārā nalakārā kumbhakārā gaṇakā muddikā
yāni vā panaññānipi evaṁgatāni puthusippāyatanāni te diṭṭhe va
dhamme sandiṭṭhikaṁ sippaphalaṁ upajīvanti te tena attānaṁ sukhenti
piṇenti <note n="6">Sī. pīnenti. A. pīṇenti.</note> mātāpitaro sukhenti piṇenti puttadāraṁ sukhenti piṇenti
mittāmacce sukhenti piṇenti samaṇabrāhmaṇesu uddhaggikaṁ dakkhiṇaṁ
patiṭṭhapenti sovaggikaṁ sukhavipākaṁ saggasaṁvattanikaṁ sakkā nu kho bhante
evameva diṭṭhe va dhamme sandiṭṭhikaṁ sāmaññaphalaṁ paññapetunti.
Abhijānāsi no tvaṁ mahārāja imaṁ paṇhaṁ aññepi samaṇabrāhmaṇe
<pb n="1.67"/>
Pucchitāti. Abhijānāmahaṁ bhante imaṁ paṇhaṁ aññe samaṇabrāhmaṇe
pucchitāti. Yathā <pb ed="P" n="1.52" set="D"/>kathaṁ pana te mahārāja byākariṁsu sace te agaru
bhāsassūti. Na kho me bhante garu yatthassa bhagavā nisinno
bhagavantarūpo vāti. Tenahi mahārāja bhāsassūti.
<p rend="subhead" sid="4">pūraṇakassapavādo</p>
<p n="94"/>Ekamidāhaṁ bhante samayaṁ yena pūraṇo kassapo tenupasaṅkamiṁ
upasaṅkamitvā pūraṇena kassapena saddhiṁ sammodiṁ sammodanīyaṁ kathaṁ
sārāṇīyaṁ vītisāretvā ekamantaṁ nisīdiṁ ekamantaṁ nisinno kho ahaṁ
bhante pūraṇaṁ kassapaṁ etadavocaṁ yathā nu kho imāni bho kassapa
puthusippāyatanāni seyyathīdaṁ hatthārohā assārohā rathikā dhanuggahā
celakā calakā piṇḍadāyikā uggā rājaputtā pakkhandino mahānāgā
surā cammayodhino dāsakaputtā āḷārikā kappakā nhāpakā
sūdā mālākārā rajakā pesakārā nalakārā kumbhakārā gaṇakā
muddikā yāni vā panaññānipi evaṁgatāni puthusippāyatanāni te
diṭṭhe va dhamme sandiṭṭhikaṁ sippaphalaṁ upajīvanti te <note n="1">sīhalapotthake teti pāṭho na hoti.</note> tena
attānaṁ sukhenti piṇenti mātāpitaro sukhenti piṇenti puttadāraṁ
sukhenti piṇenti mittāmacce sukhenti piṇenti samaṇabrāhmaṇesu <note n="2">samaṇabrāhmaṇesu  vāti pāṭho dissati.</note>
uddhaggikaṁ dakkhiṇaṁ patiṭṭhapenti <note n="3">Sī. patiṭṭhāpenti.</note> sovaggikaṁ sukhavipākaṁ saggasaṁvattanikaṁ
sakkā nu kho bho kassapa evameva diṭṭhe va dhamme sandiṭṭhikaṁ
<pb n="1.68"/>
Sāmaññaphalaṁ paññapetunti evaṁ vutte bhante pūraṇo kassapo
maṁ etadavoca karoto kho mahārāja kārayato chindato chedāpayato
pacato pacāpayato socayato socāpayato kilamayato kilamāpayato
phandato phandāpayato pāṇamatipāpayato <note n="1">sīhalapotthake pacato pācayato socayato kilamayato phandāpayato  pāṇamatimāpayatoti pāṭho dissati.</note> adinnaṁ ādiyato sandhiṁ
chindato nillopaṁ harato ekāgārikaṁ karoto paripanthe tiṭṭhato
paradāraṁ gacchato musā bhaṇato karato na kariyati <note n="2">Sī. karīyati.</note> pāpaṁ khurapariyantena
cepi cakkena yo imissā paṭhaviyā pāṇe ekaṁ maṁsakhalaṁ
ekaṁ maṁsapuñjaṁ kareyya natthi tatonidānaṁ pāpaṁ natthi pāpassa
āgamo dakkhiṇañcepi gaṅgāya tīraṁ <note n="3">Sī. gaṅgātīraṁ. </note> gaccheyya <note n="4">Sī. āgaccheyya.</note> hananto ghātento
chindanto chedāpento pacanto pacāpento <note n="5">Sī. pācanto.</note> natthi tatonidānaṁ
pāpaṁ natthi pāpassa <pb ed="P" n="1.53" set="D"/>āgamo uttarañcepi gaṅgāya tīraṁ <note n="6">Sī. gaṅgātīraṁ. </note> gaccheyya
dadanto dadāpento <note n="7">Sī. dāpento.</note> yajanto yajāpento <note n="8">Sī. yājento.</note> natthi tatonidānaṁ puññaṁ
natthi puññassa āgamo dānena damena saṁyamena saccavācena <note n="9">Sī. saccavajjena.</note>
natthi tatonidānaṁ puññaṁ natthi puññassa āgamoti itthaṁ kho
me bhante pūraṇo kassapo sandiṭṭhikaṁ sāmaññaphalaṁ puṭṭho samāno
akiriyaṁ byākāsi seyyathāpi bhante ambaṁ vā puṭṭho labujaṁ
<pb n="1.69"/>
Byākareyya labujaṁ vā puṭṭho ambaṁ byākareyya evameva kho
me bhante pūraṇo kassapo sandiṭṭhikaṁ sāmaññaphalaṁ puṭṭho samāno
akiriyaṁ byākāsi tassa mayhaṁ bhante etadahosi kathaṁ hi nāma
mādiso samaṇaṁ vā brāhmaṇaṁ vā vijite vasantaṁ apasādetabbaṁ
maññeyyāti so kho ahaṁ bhante pūraṇassa kassapassa bhāsitaṁ
neva abhinandiṁ nappaṭikkosiṁ anabhinanditvā appaṭikkositvā anattamano
anattamanavācaṁ anicchāretvā tameva vācaṁ anuggaṇhanto
anikkujjento <note n="1">Sī. anikkujjanto.</note> uṭṭhāyāsanā pakkāmiṁ.
<p rend="subhead" sid="5">makkhaligosālavādo</p>
<p n="95"/>Ekamidāhaṁ bhante samayaṁ yena makkhali gosālo tenupasaṅkamiṁ
upasaṅkamitvā makkhalinā gosālena saddhiṁ sammodiṁ sammodanīyaṁ
kathaṁ sārāṇīyaṁ vītisāretvā ekamantaṁ nisīdiṁ ekamantaṁ nisinno
kho ahaṁ bhante makkhaliṁ gosālaṁ etadavocaṁ yathā nu kho imāni
bho gosāla puthusippāyatanāni .pe. Sakkā nu kho bho gosāla
evameva diṭṭhe va dhamme sandiṭṭhikaṁ sāmaññaphalaṁ paññapetunti
evaṁ vutte bhante makkhali gosālo maṁ etadavoca natthi mahārāja
hetu natthi paccayo sattānaṁ saṁkilesāya ahetū appaccayā sattā
saṁkilissanti natthi hetu natthi paccayo sattānaṁ visuddhiyā ahetū
appaccayā sattā visujjhanti natthi attakāre natthi parakāre
natthi purisakāre natthi balaṁ natthi viriyaṁ natthi purisathāmo natthi
<pb n="1.70"/>
Purisaparakkamo sabbe sattā sabbe <pb ed="P" n="1.54" set="D"/>pāṇā sabbe bhūtā sabbe
jīvā avasā abalā aviriyā niyatisaṅgatibhāvapariṇatā chasvevābhijātīsu
sukhañca dukkhañca paṭisaṁvedenti cuddasa kho panimāni mahārāja <note n="1">Sī. mahārājāti pāṭho na dissati.</note>
yonipamukhasatasahassāni saṭṭhī ca <note n="2">Sī. saṭṭhiñca.</note> satāni cha satāni pañca ca kammuno
satāni pañca ca kammāni tīṇi ca kammāni kamme ca upaḍḍhakamme <note n="3">Sī. aḍḍhakamme  ca.</note>
ca dvaṭṭhipaṭipadā dvaṭṭhantarakappā <note n="4">Sī. vaṭṭhipaṭipadā vaṭṭhantarakappā.</note> chaḷābhijātiyo aṭṭhapurisabhūmiyo
ekūnapaññāsa ājīvakasate ekūnapaññāsa paribbājakasate ekūnapaññāsa
nāgavāsasate <note n="5">Sī. nāgāvasasate.  Yu. nāgāvāsasate.</note> vīse indriyasate tiṁse nirayasate chattiṁsarajodhātuyo
sattasaññīgabbhā sattāsaññīgabbhā sattanigaṇṭhigabbhā
sattadevā sattamanussā <note n="6">Sī. mānusā.</note> sattapisācā <note n="7">Sī. pesācā. </note> sattasarā sattapavuṭā
sattapapātā sattapapātasatāni sattasupinā sattasupinasatāni
cullāsītimahākappino <note n="8">Sī. mahākappuno.</note> satasahassāni yāni bāle ca paṇḍite ca
sandhāvitvā saṁsaritvā dukkhassantaṁ karissanti tattha natthi imināhaṁ
sīlena vā vattena vā tapena vā brahmacariyena vā aparipakkaṁ
vā kammaṁ paripācessāmi paripakkaṁ vā kammaṁ phussā phussā
byantikarissāmīti <note n="9">Sī. phussa phussa byantikarissāmīti.</note> hevaṁ natthi doṇamite sukhadukkhe pariyantakate
<pb n="1.71"/>
Saṁsāre natthi hānavaḍḍhane <note n="1">Sī. hāyanavaddhane.</note> natthi ukkaṁsāvakkaṁse seyyathāpi nāma
suttagule khitte nibbeṭhiyamānameva paleti <note n="2">Sī. phaleti.</note> evameva bāle ca
paṇḍite ca sandhāvitvā saṁsaritvā dukkhassantaṁ karissantīti itthaṁ
kho me bhante makkhali gosālo sandiṭṭhikaṁ sāmaññaphalaṁ puṭṭho
samāno saṁsārasuddhiṁ byākāsi seyyathāpi bhante ambaṁ vā puṭṭho
labujaṁ byākareyya labujaṁ vā puṭṭho ambaṁ byākareyya evameva
kho me bhante makkhali gosālo sandiṭṭhikaṁ sāmaññaphalaṁ puṭṭho
samāno saṁsārasuddhiṁ byākāsi tassa mayhaṁ bhante etadahosi <pb ed="P" n="1.55" set="D"/>
kathaṁ hi nāma mādiso samaṇaṁ vā brāhmaṇaṁ vā vijite vasantaṁ
apasādetabbaṁ maññeyyāti so kho ahaṁ bhante makkhalissa gosālassa
bhāsitaṁ neva abhinandiṁ nappaṭikkosiṁ anabhinanditvā appaṭikkositvā
anattamano anattamanavācaṁ anicchāretvā tameva vācaṁ anuggaṇhanto
anikkujjento uṭṭhāyāsanā pakkāmiṁ.
<p rend="subhead" sid="6">ajitakesakambalavādo</p>
<p n="96"/>Ekamidāhaṁ bhante samayaṁ yena ajito kesakambalo <note n="3">Sī. ajito kesakambali.</note>
tenupasaṅkamiṁ upasaṅkamitvā ajitena kesakambalena saddhiṁ sammodiṁ sammodanīyaṁ
kathaṁ sārāṇīyaṁ vītisāretvā ekamantaṁ nisīdiṁ ekamantaṁ nisinno
kho ahaṁ bhante ajitaṁ kesakambalaṁ etadavocaṁ yathā nu kho imāni
bho ajita puthusippāyatanāni .pe. Sakkā nu kho bho ajita
evameva diṭṭhe va dhamme sandiṭṭhikaṁ sāmaññaphalaṁ paññapetunti
<pb n="1.72"/>
Evaṁ vutte bhante ajito kesakambalo maṁ etadavoca natthi mahārāja
dinnaṁ natthi yiṭṭhaṁ natthi huttaṁ natthi sukaṭadukkaṭānaṁ kammānaṁ
phalaṁ vipāko natthi ayaṁ loko natthi paraloko <note n="1">Sī. paro loko.</note> natthi mātā
natthi pitā natthi sattā opapātikā natthi loke samaṇabrāhmaṇā
samaggagatā <note n="2">samaggatā sammaggatātipi dve pāṭhā  dissanti.</note> sammāpaṭipannā ye imañca lokaṁ parañca lokaṁ
sayaṁ abhiññā sacchikatvā pavedenti cātummahābhūtiko ayaṁ puriso
yadā kālaṁ karoti paṭhavī paṭhavikāyaṁ anupeti anupagacchati <note n="3">Sī. anupigacchati.</note> āpo
āpokāyaṁ anupeti anupagacchati tejo tejokāyaṁ anupeti anupagacchati
vāyo vāyokāyaṁ anupeti anupagacchati ākāsaṁ indriyāni saṁkamanti
āsandipañcamā purisā taṁ <note n="4">Sī. mataṁ.</note> ādāya gacchanti yāva āḷāhanā
padāni paññāyanti <note n="5">Sī. ālāhanā  padāni paññāpentīti pāṭho dissati.</note> kāpotakāni aṭṭhīni bhavanti bhassantā hutiyo
dattupaññattamidaṁ <note n="6">Sī. dattupaññattaṁ  yadidaṁ.</note> dānaṁ tesaṁ tucchaṁ musā vilāpo <note n="7">Sī. musāvilopo.</note> ye keci
atthikavādaṁ vadanti bāle ca paṇḍite ca kāyassa bhedā ucchijjanti
vinassanti na honti paraṁ maraṇāti itthaṁ kho <pb ed="P" n="1.56" set="D"/>me bhante ajito
kesakambalo sandiṭṭhikaṁ sāmaññaphalaṁ puṭṭho samāno ucchedaṁ <note n="8">Sī. ucchedavādaṁ.</note>
byākāsi seyyathāpi bhante ambaṁ vā puṭṭho labujaṁ byākareyya
<pb n="1.73"/>
Labujaṁ vā puṭṭho ambaṁ byākareyya evameva kho me bhante
ajito kesakambalo sandiṭṭhikaṁ sāmaññaphalaṁ puṭṭho samāno
ucchedaṁ byākāsi tassa mayhaṁ bhante etadahosi kathaṁ hi nāma
mādiso samaṇaṁ vā brāhmaṇaṁ vā vijite vasantaṁ apasādetabbaṁ
maññeyyāti so kho ahaṁ bhante ajitassa kesakambalassa bhāsitaṁ neva
abhinandiṁ nappaṭikkosiṁ anabhinanditvā appaṭikkositvā anattamano
anattamanavācaṁ anicchāretvā tameva vācaṁ anuggaṇhanto anikkujjento
uṭṭhāyāsanā pakkāmiṁ.
<p rend="subhead" sid="7">pakudhakaccāyanavādo</p>
<p n="97"/>Ekamidāhaṁ bhante samayaṁ yena pakudho kaccāyano tenupasaṅkamiṁ
upasaṅkamitvā pakudhena kaccāyanena saddhiṁ sammodiṁ sammodanīyaṁ kathaṁ
sārāṇīyaṁ vītisāretvā ekamantaṁ nisīdiṁ ekamantaṁ nisinno kho ahaṁ
bhante pakudhaṁ kaccāyanaṁ etadavocaṁ yathā nu kho imāni bho
kaccāyana puthusippāyatanāni .pe. Sakkā nu kho bho kaccāyana evameva
diṭṭhe va dhamme sandiṭṭhikaṁ sāmaññaphalaṁ paññapetunti evaṁ vutte
bhante pakudho kaccāyano maṁ etadavoca sattime mahārāja kāyā akaṭā
akaṭavidhā animmitā animmātā vañjhā kūṭaṭṭhā esikaṭṭhāyiṭṭhitā <note n="1">esikaṭṭhāyiṭṭhikātipi pāṭho.</note>
te na iñjanti na vipariṇamanti na aññamaññaṁ byābādhenti nālaṁ
aññamaññassa sukhāya vā dukkhāya vā sukhadukkhāya vā katame
satta paṭhavikāyo āpokāyo tejokāyo vāyokāyo sukhe dukkhe jīve
<pb n="1.74"/>
Sattame ime sattakāyā <note n="1">Sī. santime sattakāyā.</note> akaṭā akaṭavidhā animmitā animmātā
vañjhā kūṭaṭṭhā esikaṭṭhāyiṭṭhitā te na iñjanti na vipariṇamanti
na aññamaññaṁ byābādhenti nālaṁ aññamaññassa sukhāya vā
dukkhāya vā sukhadukkhāya vā tattha natthi hantā vā ghātetā vā
sotā vā sāvetā vā <note n="2">Sī. sovetā vā.</note> <pb ed="P" n="1.57" set="D"/>viññātā vā viññāpetā vā so hi <note n="3">Sī. sopi. </note>
tiṇhena satthena sīsaṁ chindati na koci kañci jīvitā <note n="4">Sī. kāci jīvitā.</note> voropeti
sattannaṁyeva kāyānaṁ antarena satthamanupattatīti <note n="5">Sī. satthavivaramanupatanti.</note> itthaṁ kho me bhante
pakudho kaccāyano sandiṭṭhikaṁ sāmaññaphalaṁ puṭṭho samāno aññena
aññaṁ byākāsi seyyathāpi bhante ambaṁ vā puṭṭho labujaṁ
byākareyya labujaṁ vā puṭṭho ambaṁ byākareyya evameva kho me
bhante pakudho kaccāyano sandiṭṭhikaṁ sāmaññaphalaṁ puṭṭho samāno
aññena aññaṁ byākāsi tassa mayhaṁ bhante etadahosi kathaṁ hi nāma
mādiso samaṇaṁ vā brāhmaṇaṁ vā vijite vasantaṁ apasādetabbaṁ
maññeyyāti so kho ahaṁ bhante pakudhassa kaccāyanassa bhāsitaṁ neva
abhinandiṁ nappaṭikkosiṁ anabhinanditvā appaṭikkositvā anattamano
anattamanavācaṁ anicchāretvā tameva vācaṁ anuggaṇhanto anikkujjento
uṭṭhāyāsanā pakkāmiṁ.
<p rend="subhead" sid="8">nigaṇṭhanāṭaputtavādo</p>
<p n="98"/>Ekamidāhaṁ bhante samayaṁ yena nigaṇṭho nāṭaputto
<pb n="1.75"/>
Tenupasaṅkamiṁ upasaṅkamitvā nigaṇṭhena nāṭaputtena saddhiṁ sammodiṁ
sammodanīyaṁ kathaṁ sārāṇīyaṁ vītisāretvā ekamantaṁ nisīdiṁ ekamantaṁ
nisinno kho ahaṁ bhante nigaṇṭhaṁ nāṭaputtaṁ etadavocaṁ yathā nu kho
imāni bho aggivessana puthusippāyatanāni .pe. Sakkā nu kho
bho aggivessana evameva diṭṭhe va dhamme sandiṭṭhikaṁ sāmaññaphalaṁ
paññapetunti evaṁ vutte bhante nigaṇṭho nāṭaputto maṁ etadavoca
idha mahārāja nigaṇṭho cātuyāmasaṁvarasaṁvuto hoti kathañca kho <note n="1">Sī. khosaddo natthi.</note> mahārāja
nigaṇṭho cātuyāmasaṁvarasaṁvuto hoti idha mahārāja nigaṇṭho sabbavārivārito
ca hoti sabbavāriyutto ca sabbavāridhuto ca sabbavāriphuṭo <note n="2">Sī. sabbavāripuṭṭho.</note>
ca evaṁ kho <note n="3">Sī. khosaddo  natthi.</note> mahārāja nigaṇṭho cātuyāmasaṁvarasaṁvuto hoti yato <pb ed="P" n="1.58" set="D"/>kho
mahārāja nigaṇṭho evaṁ cātuyāmasaṁvarasaṁvuto hoti ayaṁ vuccati mahārāja
nigaṇṭho nāṭaputto <note n="4">Yu. -phuṭṭho. Sī. nāṭaputtoti pāṭho natthi.</note> gatatto ca yatatto ca ṭhitatto cāti itthaṁ
kho me bhante nigaṇṭho nāṭaputto sandiṭṭhikaṁ sāmaññaphalaṁ puṭṭho
samāno cātuyāmasaṁvaraṁ byākāsi seyyathāpi bhante ambaṁ vā puṭṭho
labujaṁ byākareyya labujaṁ vā puṭṭho ambaṁ byākareyya evameva
kho bhante nigaṇṭho nāṭaputto sandiṭṭhikaṁ sāmaññaphalaṁ puṭṭho
samāno cātuyāmasaṁvaraṁ byākāsi tassa mayhaṁ bhante etadahosi kathaṁ
hi nāma mādiso samaṇaṁ vā brāhmaṇaṁ vā vijite vasantaṁ apasādetabbaṁ
<pb n="1.76"/>
Maññeyyāti so kho ahaṁ bhante nigaṇṭhassa nāṭaputtassa bhāsitaṁ neva
abhinandiṁ nappaṭikkosiṁ anabhinanditvā appaṭikkositvā anattamano
anattamanavācaṁ anicchāretvā tameva vācaṁ anuggaṇhanto anikkujjento
uṭṭhāyāsanā pakkāmiṁ.
<p rend="subhead" sid="9">sañcayabelaṭṭhaputtavādo</p>
<p n="99"/>Ekamidāhaṁ bhante samayaṁ yena sañjayo velaṭṭhaputto <note n="1">Sī. velaṭṭhiputto.</note>
tenupasaṅkamiṁ upasaṅkamitvā sañjayena velaṭṭhaputtena saddhiṁ sammodiṁ
sammodanīyaṁ kathaṁ sārāṇīyaṁ vītisāretvā ekamantaṁ nisīdiṁ ekamantaṁ
nisinno kho ahaṁ bhante sañjayaṁ velaṭṭhaputtaṁ etadavocaṁ yathā nu kho
imāni bho sañjaya puthusippāyatanāni .pe. Sakkā nu kho bho sañjaya
evameva diṭṭhe va dhamme sandiṭṭhikaṁ sāmaññaphalaṁ paññapetunti evaṁ
vutte bhante sañjayo velaṭṭhaputto maṁ etadavoca atthi paro lokoti
iti ce maṁ pucchasi atthi paro lokoti iti ce me assa atthi
paro lokoti iti tena <note n="2">te naṁ.</note> byākareyyaṁ evantipi me no tathātipi
me no aññathātipi me no notipi me no no notipi me no natthi
paro loko atthi ca natthi ca paro loko neva atthi na natthi
paro loko atthi sattā opapātikā natthi sattā opapātikā
atthi ca natthi ca sattā opapātikā neva atthi na natthi sattā
opapātikā atthi sukaṭadukkaṭānaṁ kammānaṁ phalaṁ vipāko iti ce
maṁ pucchasi atthi sukaṭadukkaṭānaṁ kammānaṁ phalaṁ vipāko iti ce
<pb n="1.77"/>
Me assa atthi sukaṭadukkaṭānaṁ kammānaṁ phalaṁ vipāko iti tena
byākareyyaṁ natthi sukaṭadukkaṭānaṁ kammānaṁ phalaṁ vipāko <pb ed="P" n="1.59" set="D"/>atthi ca
natthi ca sukaṭadukkaṭānaṁ kammānaṁ phalaṁ vipāko neva atthi na natthi
sukaṭadukkaṭānaṁ kammānaṁ phalaṁ vipāko hoti tathāgato parammaraṇā
na hoti tathāgato parammaraṇā hoti ca na ca hoti tathāgato
parammaraṇā neva hoti na na hoti tathāgato parammaraṇāti iti ce
maṁ pucchasi neva hoti na na hoti tathāgato parammaraṇāti iti ce me
assa neva hoti na na hoti tathāgato parammaraṇāti iti tena byākareyyaṁ
evantipi me no tathātipi me no aññathātipi me no notipi
me no no notipi me noti itthaṁ kho me bhante sañjayo velaṭṭhaputto
sandiṭṭhikaṁ sāmaññaphalaṁ puṭṭho samāno vikkhepaṁ byākāsi seyyathāpi
bhante ambaṁ vā puṭṭho labujaṁ byākareyya labujaṁ vā puṭṭho ambaṁ
byākareyya evameva kho bhante sañjayo velaṭṭhaputto sandiṭṭhikaṁ
sāmaññaphalaṁ puṭṭho samāno vikkhepaṁ byākāsi tassa mayhaṁ bhante
etadahosi ayañca imesaṁ samaṇabrāhmaṇānaṁ sabbabālo sabbamūḷho
kathaṁ hi nāma sandiṭṭhikaṁ sāmaññaphalaṁ puṭṭho samāno vikkhepaṁ
byākarissatīti tassa mayhaṁ bhante etadahosi kathañhi nāma mādiso
samaṇaṁ vā brāhmaṇaṁ vā vijite vasantaṁ apasādetabbaṁ maññeyyāti
so kho ahaṁ bhante sañjayassa velaṭṭhaputtassa bhāsitaṁ neva abhinandiṁ
nappaṭikkosiṁ anabhinanditvā appaṭikkositvā anattamano anattamanavācaṁ
<pb n="1.78"/>
Anicchāretvā tameva vācaṁ anuggaṇhanto anikkujjento
uṭṭhāyāsanā pakkāmiṁ.
<p rend="subhead" sid="10">paṭhamasandiṭṭhikasāmaññaphalaṃ</p>
<p n="100"/>Sohaṁ bhante bhagavantampi pucchāmi yathā nu kho imāni bhante
puthusippāyatanāni seyyathīdaṁ hatthārohā assārohā rathikā dhanuggahā
celakā calakā piṇḍadāyikā uggā rājaputtā pakkhandino mahānāgā
surā cammayodhino dāsakaputtā āḷārikā kappakā nhāpakā sūdā
mālākārā rajakā pesakārā nalakārā kumbhakārā gaṇakā muddikā
yāni vā panaññānipi evaṁgatāni puthusippāyatanāni te diṭṭhe va
dhamme sandiṭṭhikaṁ sippaphalaṁ upajīvanti te tena attānaṁ sukhenti
piṇenti mātāpitaro sukhenti piṇenti puttadāraṁ sukhenti <pb ed="P" n="1.60" set="D"/>piṇenti
mittāmacce sukhenti piṇenti samaṇabrāhmaṇesu uddhaggikaṁ dakkhiṇaṁ
patiṭṭhāpenti sovaggikaṁ sukhavipākaṁ saggasaṁvattanikaṁ sakkā nu kho
bhante evameva diṭṭhe va dhamme sandiṭṭhikaṁ sāmaññaphalaṁ paññapetunti.
Sakkā mahārāja tenahi mahārāja taññevettha paṭipucchissāmi
yathā te khameyya tathā taṁ byākareyyāsi taṁ kiṁ maññasi
mahārāja idha te assa puriso dāso kammakaro pubbuṭṭhāyī
pacchānipātī kiṁkārapaṭissāvī manāpacārī piyavādī mukhullokiko <note n="1">Sī. mukhullokako.</note> tassa
evamassa acchariyaṁ vata bho abbhūtaṁ vata bho puññānaṁ gati
puññānaṁ vipāko ayaṁ hi rājā māgadho ajātasattu vedehiputto
<pb n="1.79"/>
Manusso ahaṁpi manusso ayaṁ hi rājā māgadho ajātasattu vedehiputto
pañcahi kāmaguṇehi samappito samaṅgībhūto paricāreti devo maññe
ahaṁ panamhissa <note n="1">ahaṁ panamhassātipi pāṭho.</note> dāso kammakaro pubbuṭṭhāyī pacchānipātī
kiṁkārapaṭissāvī manāpacārī piyavādī mukhullokiko so vatassāhaṁ puññāni
kareyyaṁ yannūnāhaṁ kesamassuṁ ohāretvā kāsāyāni vatthāni
acchādetvā agārasmā anagāriyaṁ pabbajeyyanti. So aparena
samayena kesamassuṁ ohāretvā kāsāyāni vatthāni acchādetvā
agārasmā anagāriyaṁ pabbajeyya. So evaṁ pabbajito samāno
kāyena saṁvuto vihareyya vācāya saṁvuto vihareyya manasā saṁvuto
vihareyya ghāsacchādanaparamatāya santuṭṭho <note n="2">Sī. saṇṭhito.</note> abhirato paviveke.
Tañceke <note n="3">Sī. tañce te.</note> purisā evamāroceyyuṁ yagghe deva jāneyyāsi yo te
so puriso dāso kammakaro pubbuṭṭhāyī pacchānipātī kiṁkārapaṭissāvī
manāpacārī piyavādī mukhullokiko so deva kesamassuṁ ohāretvā
kāsāyāni vatthāni acchādetvā agārasmā anagāriyaṁ pabbajito so
evaṁ pabbajito samāno kāyena saṁvuto viharati vācāya saṁvuto
viharati manasā saṁvuto viharati ghāsacchādanaparamatāya santuṭṭho abhirato
paviveketi. Apinu tvaṁ evaṁ vadeyyāsi etu me bho so puriso
punadeva hotu dāso kammakaro pubbuṭṭhāyī pacchānipātī kiṁkārapaṭissāvī
manāpacārī piyavādī mukhullokikoti. <pb ed="P" n="1.61" set="D"/>Nohetaṁ bhante
<pb n="1.80"/>
Athakho naṁ mayameva abhivādeyyāmapi paccuṭṭheyyāmapi āsanenapi
nimanteyyāma abhinimanteyyāmapi naṁ cīvarapiṇḍapātasenāsanagilānapaccaya-
bhesajjaparikkhārehi dhammikaṁpissa rakkhāvaraṇaguttiṁ saṁvidaheyyāmāti.
Taṁ kiṁ maññasi mahārāja yadi evaṁ sante hoti vā
sandiṭṭhikaṁ sāmaññaphalaṁ no vāti. Addhā kho bhante evaṁ
sante hoti sandiṭṭhikaṁ sāmaññaphalanti. Idaṁ kho te mahārāja
mayā paṭhamaṁ diṭṭhe va dhamme sandiṭṭhikaṁ sāmaññaphalaṁ paññattanti.
<p rend="subhead" sid="11">dutiyasandiṭṭhikasāmaññaphalaṃ</p>
<p n="101"/>Sakkā pana bhante aññaṁpi evameva diṭṭhe va dhamme
sandiṭṭhikaṁ sāmaññaphalaṁ paññapetunti. Sakkā mahārāja tenahi
mahārāja taññevettha paṭipucchissāmi yathā te khameyya tathā
naṁ byākareyyāsi. Taṁ kiṁ maññasi mahārāja idha te assa
puriso kassako gahapatiko kārakārako rāsivaḍḍhako. Tassa
evamassa acchariyaṁ vata bho abbhūtaṁ vata bho puññānaṁ gati puññānaṁ
vipāko ayaṁ hi rājā māgadho ajātasattu vedehiputto manusso
ahampi manusso ayaṁ hi rājā māgadho ajātasattu vedehiputto
pañcahi kāmaguṇehi samappito samaṅgībhūto paricāreti devo maññe
ahaṁ panamhissa kassako gahapatiko kārakārako rāsivaḍḍhako so
vatassāhaṁ puññāni kareyyaṁ yannūnāhaṁ kesamassuṁ ohāretvā
kāsāyāni vatthāni acchādetvā agārasmā anagāriyaṁ pabbajeyyanti.
So aparena samayena appaṁ vā bhogakkhandhaṁ pahāya
<pb n="1.81"/>
Mahantaṁ vā bhogakkhandhaṁ pahāya appaṁ vā ñātiparivaṭṭaṁ pahāya
mahantaṁ vā ñātiparivaṭṭaṁ pahāya kesamassuṁ ohāretvā kāsāyāni
vatthāni acchādetvā agārasmā anagāriyaṁ pabbajeyya. So
evaṁ pabbajito samāno kāyena saṁvuto vihareyya vācāya saṁvuto
vihareyya manasā saṁvuto vihareyya ghāsacchādanaparamatāya santuṭṭho
abhirato paviveke. Tañceke purisā evamāroceyyuṁ yagghe deva
jāneyyāsi yo te so puriso kassako gahapatiko kārakārako
rāsivaḍḍhako so deva kesamassuṁ ohāretvā kāsāyāni vatthāni
acchādetvā agārasmā <pb ed="P" n="1.62" set="D"/>anagāriyaṁ pabbajito so evaṁ pabbajito
samāno kāyena saṁvuto viharati vācāya saṁvuto viharati manasā
saṁvuto viharati ghāsacchādanaparamatāya santuṭṭho abhirato paviveketi.
Apinu tvaṁ evaṁ vadeyyāsi etu me bho so puriso punadeva
hotu kassako gahapatiko kārakārako rāsivaḍḍhakoti. No hetaṁ
bhante athakho naṁ mayameva abhivādeyyāmapi paccuṭṭheyyāmapi āsanenapi
nimanteyyāma abhinimanteyyāmapi naṁ cīvarapiṇḍapātasenāsanagilānapaccaya-
bhesajjaparikkhārehi dhammikaṁpissa rakkhāvaraṇaguttiṁ saṁvidaheyyāmāti.
Taṁ kiṁ maññasi mahārāja yadi evaṁ sante hoti vā
sandiṭṭhikaṁ sāmaññaphalaṁ no vāti. Addhā kho bhante evaṁ
sante hoti sandiṭṭhikaṁ sāmaññaphalanti. Idaṁ kho te mahārāja
mayā dutiyaṁ diṭṭhe va dhamme sandiṭṭhikaṁ sāmaññaphalaṁ paññattanti.
<p rend="subhead" sid="12">paṇītatarasāmaññaphalaṃ</p>
<pb n="1.82"/>
<p n="102"/>Sakkā pana bhante aññaṁpi diṭṭhe va dhamme sandiṭṭhikaṁ
sāmaññaphalaṁ paññapetuṁ imehi sandiṭṭhikehi sāmaññaphalehi abhikkantatarañca
paṇītatarañcāti. Sakkā mahārāja tenahi mahārāja
suṇāhi <note n="1">Sī. suṇohīti vā pāṭho.</note> sādhukaṁ manasikarohi bhāsissāmīti. Evaṁ bhanteti kho
rājā <note n="2">Sī. mahārājā.</note> māgadho ajātasattu vedehiputto bhagavato paccassosi.
Bhagavā etadavoca idha mahārāja tathāgato loke uppajjati arahaṁ
sammāsambuddho vijjācaraṇasampanno sugato lokavidū anuttaro
purisadammasārathi satthā devamanussānaṁ buddho bhagavāti <note n="3">Sī. bhagavā. </note> so imaṁ
lokaṁ sadevakaṁ samārakaṁ sabrahmakaṁ sassamaṇabrāhmaṇiṁ pajaṁ sadevamanussaṁ
sayaṁ abhiññā sacchikatvā pavedeti. So dhammaṁ deseti ādikalyāṇaṁ
majjhekalyāṇaṁ pariyosānakalyāṇaṁ sātthaṁ sabyañjanaṁ kevalaparipuṇṇaṁ
parisuddhaṁ <pb ed="P" n="1.63" set="D"/>brahmacariyaṁ pakāseti. Taṁ dhammaṁ suṇāti gahapati vā
gahapatiputto vā aññatarasmiṁ vā kule pacchā <note n="4">Sī. paccā.</note> jāto. So taṁ
dhammaṁ sutvā tathāgate saddhaṁ paṭilabhati. So tena saddhāpaṭilābhena
samannāgato iti paṭisañcikkhati sambādho gharāvāso rajāpatho <note n="5">Sī. rajopatho.</note>
abbhokāso pabbajjā nayidaṁ sukaraṁ agāraṁ ajjhāvasatā ekantaparipuṇṇaṁ
ekantaparisuddhaṁ saṁkhalikhitaṁ brahmacariyaṁ carituṁ yannūnāhaṁ
kesamassuṁ ohāretvā kāsāyāni vatthāni acchādetvā agārasmā
<pb n="1.83"/>
Anagāriyaṁ pabbajeyyanti. So aparena samayena appaṁ vā bhogakkhandhaṁ
pahāya mahantaṁ vā bhogakkhandhaṁ pahāya appaṁ vā ñātiparivaṭṭaṁ
pahāya mahantaṁ vā ñātiparivaṭṭaṁ pahāya kesamassuṁ ohāretvā
kāsāyāni vatthāni acchādetvā agārasmā anagāriyaṁ pabbajati.
So evaṁ pabbajito samāno pātimokkhasaṁvarasaṁvuto viharati ācāragocarasampanno
aṇumattesu vajjesu bhayadassāvī samādāya sikkhati
sikkhāpadesu kāyakammavacīkammena <note n="1">Sī. kāyavacīkammena.</note> samannāgato kusalena parisuddhājīvo
sīlasampanno indriyesu guttadvāro satisampajaññena samannāgato
santuṭṭho.
<p rend="subhead" sid="13">cūḷasīlaṃ</p>
<p n="103"/>Kathañca mahārāja bhikkhu sīlasampanno hoti idha mahārāja
bhikkhu pāṇātipātaṁ pahāya pāṇātipātā paṭivirato hoti nihitadaṇḍo
nihitasattho lajjī dayāpanno sabbapāṇabhūtahitānukampī viharati. Idaṁpissa
hoti sīlasmiṁ. Adinnādānaṁ pahāya adinnādānā paṭivirato hoti
dinnādāyī dinnapāṭikaṅkhī athenena sucibhūtena attanā viharati. Idaṁpissa
hoti sīlasmiṁ. Abrahmacariyaṁ pahāya brahmacārī hoti ārācārī
virato methunā gāmadhammā. Idaṁpissa hoti sīlasmiṁ. Musāvādaṁ pahāya
musāvādā paṭivirato hoti saccavādī saccasandho ṭheto <note n="2">Sī. theto.</note> paccayiko
avisaṁvādako lokassa. Idaṁpissa hoti sīlasmiṁ. Pisuṇaṁ vācaṁ pahāya
pisuṇāya vācāya <pb ed="P" n="1.64" set="D"/>paṭivirato hoti ito sutvā na amutra akkhātā
<pb n="1.84"/>
Imesaṁ bhedāya amutra vā sutvā na imesaṁ akkhātā amūsaṁ bhedāya
iti bhinnānaṁ vā sandhātā sahitānaṁ vā anuppadātā samaggārāmo
samaggarato samagganandī samaggakaraṇiṁ vācaṁ bhāsitā hoti. Idaṁpissa
hoti sīlasmiṁ. Pharusaṁ vācaṁ pahāya pharusāya vācāya paṭivirato
hoti yā sā vācā nelā kaṇṇasukhā pemanīyā hadayaṅgamā porī
bahujanakantā bahujanamanāpā tathārūpiṁ vācaṁ bhāsitā hoti. Idaṁpissa
hoti sīlasmiṁ. Samphappalāpaṁ pahāya samphappalāpā paṭivirato
hoti kālavādī bhūtavādī atthavādī dhammavādī vinayavādī nidhānavatiṁ
vācaṁ bhāsitā hoti kālena sāpadesaṁ pariyantavatiṁ atthasañhitaṁ.
Idaṁpissa hoti sīlasmiṁ. Bījagāmabhūtagāmasamārambhā paṭivirato hoti.
Ekabhattiko hoti rattūparato virato vikālabhojanā. Naccagītavādita-
visūkadassanā paṭivirato hoti. Mālāgandhavilepanadhāraṇamaṇḍanavibhūsanaṭṭhānā
paṭivirato hoti. Uccāsayanamahāsayanā paṭivirato
hoti. Jātarūparajaṭapaṭiggahaṇā <note n="1">Sī. jātarūparajatapaṭiggahaṇā.</note> paṭivirato hoti. Āmakadhaññapaṭiggahaṇā
paṭivirato hoti. Āmakamaṁsapaṭiggahaṇā paṭivirato
hoti. Itthīkumārikapaṭiggahaṇā <note n="2">Sī. itthīkumārīpaṭiggahaṇā.</note> paṭivirato hoti. Dāsīdāsapaṭiggahaṇā
paṭivirato hoti. Ajeḷakapaṭiggahaṇā paṭivirato hoti.
Kukkuṭasūkarapaṭiggahaṇā paṭivirato hoti. Hatthigavāssavaḷavāpaṭiggahaṇā
paṭivirato hoti. Khettavatthupaṭiggahaṇā paṭivirato
<pb n="1.85"/>
Hoti. Dūteyyapahiṇagamanānuyogā paṭivirato hoti. Kayavikkayā
paṭivirato hoti. Tulākūṭakaṁsakūṭamānakūṭā paṭivirato hoti.
Ukkoṭanavañcananikatisāviyogā paṭivirato hoti. Chedanavadhabandhana-
viparāmosāalopasahasākārā paṭivirato hoti. Idaṁpissa hoti sīlasmiṁ.
Cullasīlaṁ niṭṭhitaṁ <note n="1">Sī. cullasīlaṁ niṭṭhitanti idaṁ natthi.</note>.
<p rend="subhead" sid="14">majjhimasīlaṃ</p>
<p n="104"/>Yathā vā paneke bhonto samaṇabrāhmaṇā saddhādeyyāni
bhojanāni bhuñjitvā te evarūpaṁ bījagāmabhūtagāmasamārambhaṁ anuyuttā <pb ed="P" n="1.65" set="D"/>
viharanti. Seyyathīdaṁ. Mūlabījaṁ khandhabījaṁ phalabījaṁ aggabījaṁ bījabījameva
pañcamaṁ iti vā. Iti evarūpā bījagāmabhūtagāmasamārambhā paṭivirato
hoti. Idaṁpissa hoti sīlasmiṁ.
<p n="105"/>Yathā vā paneke bhonto samaṇabrāhmaṇā saddhādeyyāni
bhojanāni bhuñjitvā te evarūpaṁ sannidhikāraparibhogaṁ anuyuttā
viharanti. Seyyathīdaṁ. Annasannidhi <note n="2">annasannidhintipi annasannadhitipi  pāṭho dissati.</note> pānasannidhi vatthasannidhi
yānasannidhi sayanasannidhi gandhasannidhi āmisasannidhi iti vā. Iti
evarūpā sannidhikāraparibhogā paṭivirato hoti. Idaṁpissa hoti
sīlasmiṁ.
<p n="106"/>Yathā vā paneke bhonto samaṇabrāhmaṇā saddhādeyyāni
bhojanāni bhuñjitvā te evarūpaṁ visūkadassanaṁ anuyuttā viharanti.
<pb n="1.86"/>
Seyyathīdaṁ. Naccaṁ gītaṁ vāditaṁ pekkhaṁ akkhānaṁ pāṇissaraṁ vetāḷaṁ
kumbhathūnaṁ sobhanagarakaṁ caṇḍālaṁ vaṁsaṁ dhovanaṁ hatthiyuddhaṁ assayuddhaṁ
mahisayuddhaṁ usabhayuddhaṁ ajayuddhaṁ meṇḍayuddhaṁ kukkuṭayuddhaṁ vaṭṭakayuddhaṁ
daṇḍayuddhaṁ muṭṭhiyuddhaṁ nibbuddhaṁ uyyodhikaṁ balaggaṁ senābyūhaṁ
anīkadassanaṁ iti vā. Iti evarūpā visūkadassanā paṭivirato
hoti. Idaṁpissa hoti sīlasmiṁ.
<p n="107"/>Yathā vā paneke bhonto samaṇabrāhmaṇā saddhādeyyāni
bhojanāni bhuñjitvā te evarūpaṁ jūtappamādaṭṭhānānuyogamanuyuttā
viharanti. Seyyathīdaṁ. Aṭṭhapadaṁ dasapadaṁ ākāsaṁ parihārapathaṁ
santikaṁ khalikaṁ ghaṭikaṁ salākahatthaṁ akkhaṁ paṅkacīraṁ vaṅkakaṁ mokkhacikaṁ
ciṅgulakaṁ pattāḷhakaṁ rathakaṁ dhanukaṁ akkharikaṁ mānesikaṁ <note n="1">Sī. manosikaṁ. (manesikanti pāṭhena bhavitabbaṁ).</note> yathāvajjaṁ iti
vā. Iti evarūpā jūtappamādaṭṭhānānuyogā paṭivirato hoti.
Idaṁpissa hoti sīlasmiṁ.
<p n="108"/>Yathā vā paneke bhonto samaṇabrāhmaṇā saddhādeyyāni
bhojanāni bhuñjitvā te evarūpaṁ uccāsayanamahāsayanaṁ anuyuttā
viharanti. Seyyathīdaṁ. Āsandiṁ pallaṅkaṁ goṇakaṁ cittakaṁ paṭikaṁ paṭalikaṁ
tūlikaṁ vikatikaṁ uddhalomiṁ <note n="2">Sī. uddalomiṁ.</note> <pb ed="P" n="1.66" set="D"/>ekantalomiṁ kaṭissaṁ koseyyaṁ kuttakaṁ hatthattharaṁ
assattharaṁ rathattharaṁ ajinappaveṇiṁ kādalimigapavarapaccattharaṇaṁ sauttaracchadaṁ
ubhatolohitakūpadhānaṁ iti vā. Iti evarūpā uccāsayanamahāsayanā
<pb n="1.87"/>
Paṭivirato hoti. Idaṁpissa hoti sīlasmiṁ.
<p n="109"/>Yathā vā paneke bhonto samaṇabrāhmaṇā saddhādeyyāni
bhojanāni bhuñjitvā te evarūpaṁ maṇḍanavibhūsanaṭṭhānānuyogaṁ anuyuttā
viharanti. Seyyathīdaṁ. Ucchādanaṁ parimaddanaṁ nhāpanaṁ sambāhanaṁ
ādāsaṁ añjanaṁ mālāgandhavilepanaṁ mukhacuṇṇaṁ mukhavilepanaṁ hatthabandhaṁ <note n="1">Sī. mālāvilepanaṁ mukhacuṇṇakaṁ mukhālepaṁ hatthabandhanaṁ.</note>
sikhābandhaṁ daṇḍaṁ nālikaṁ asiṁ khaggaṁ chattaṁ citrupāhanaṁ uṇhīsaṁ maṇiṁ
vālavījaniṁ odātāni vatthāni dīghadasāni iti vā. Iti evarūpā
maṇḍanavibhūsanaṭṭhānānuyogā paṭivirato hoti. Idaṁpissa hoti sīlasmiṁ.
<p n="110"/>Yathā vā paneke bhonto samaṇabrāhmaṇā saddhādeyyāni
bhojanāni bhuñjitvā te evarūpaṁ tiracchānakathaṁ anuyuttā viharanti.
Seyyathīdaṁ. Rājakathaṁ corakathaṁ mahāmattakathaṁ senākathaṁ bhayakathaṁ yuddhakathaṁ
annakathaṁ pānakathaṁ vatthakathaṁ sayanakathaṁ mālākathaṁ gandhakathaṁ ñātikathaṁ
yānakathaṁ gāmakathaṁ nigamakathaṁ nagarakathaṁ janapadakathaṁ itthīkathaṁ purisakathaṁ <note n="2">Sī.  purisakathanti pāṭho na dissati.</note>
sūrakathaṁ visikhākathaṁ kumbhaṭṭhānakathaṁ pubbapetakathaṁ nānattakathaṁ lokakkhāyikaṁ
samuddakkhāyikaṁ iti bhavābhavakathaṁ iti vā. Iti evarūpāya tiracchānakathāya
paṭivirato hoti. Idaṁpissa hoti sīlasmiṁ.
<p n="111"/>Yathā vā paneke bhonto samaṇabrāhmaṇā saddhādeyyāni
bhojanāni bhuñjitvā te evarūpaṁ viggāhikakathaṁ anuyuttā viharanti.
<pb n="1.88"/>
Seyyathīdaṁ. Tvaṁ imaṁ dhammavinayaṁ ājānāsi ahaṁ imaṁ dhammavinayaṁ
ājānāmi kiṁ tvaṁ imaṁ dhammavinayaṁ ājānissasi micchāpaṭipanno
tvamasi ahamasmi sammāpaṭipanno sahitaṁ me asahitante pure
vacanīyaṁ pacchā avaca pacchā vacanīyaṁ pure avaca adhiciṇṇante
viparāvattaṁ āropito te vādo niggahitosi caravādappamokkhāya
nibbeṭhehi vā sace pahosīti iti vā. Iti evarūpāya
viggāhikakathāya paṭivirato hoti. Idaṁpissa hoti sīlasmiṁ.
<p n="112"/>Yathā vā paneke bhonto samaṇabrāhmaṇā saddhādeyyāni
bhojanāni bhuñjitvā te evarūpaṁ dūteyyapahiṇagamanānuyogamanuyuttā
viharanti. Seyyathīdaṁ. Raññaṁ rājamahāmattānaṁ khattiyānaṁ brāhmaṇānaṁ
gahapatikānaṁ kumārānaṁ idha gaccha amutra gaccha idaṁ hara amutra
idaṁ āharāti iti vā. Iti evarūpā dūteyyapahiṇagamanānuyogā
paṭivirato hoti. Idaṁpissa hoti sīlasmiṁ.
<p n="113"/>Yathā vā paneke bhonto samaṇabrāhmaṇā saddhādeyyāni
bhojanāni bhuñjitvā te kuhakā ca honti lapakā ca nemittikā
ca nipphesikā ca <note n="1">Sī. nimittakā ca nippesikā ca.</note> lābhena ca lābhaṁ nijigiṁsitāro iti vā <note n="2">Sī. iti vāti idaṁ natthi. </note>.
Iti evarūpā kuhanalapanā paṭivirato hoti. Idaṁpissa hoti sīlasmiṁ.
Majjhimasīlaṁ niṭṭhitaṁ <note n="3">Sī. majjhimasīlaṁ niṭṭhitanti idaṁpi natthi.</note>.
<p rend="subhead" sid="15">mahāsīlaṃ</p>
<pb n="1.89"/>
<p n="114"/>Yathā vā paneke bhonto samaṇabrāhmaṇā saddhādeyyāni
bhojanāni bhuñjitvā te evarūpāya tiracchānavijjāya micchājīvena
jīvikaṁ kappenti. Seyyathīdaṁ. Aṅgaṁ nimittaṁ uppāṭaṁ <note n="1">Sī. uppādaṁ.</note> supinaṁ
lakkhaṇaṁ mūsikacchinnaṁ aggihomaṁ dabbihomaṁ thusahomaṁ kaṇahomaṁ
taṇḍulahomaṁ sappihomaṁ telahomaṁ mukhahomaṁ lohitahomaṁ aṅgavijjā
vatthuvijjā khettavijjā sivavijjā bhūtavijjā bhūrivijjā ahivijjā
visavijjā vicchikavijjā mūsikavijjā sakuṇavijjā vāyasavijjā pakkajjhānaṁ
saraparittānaṁ migapakkaṁ iti vā. Iti evarūpāya tiracchānavijjāya
micchājīvā paṭivirato hoti. Idaṁpissa hoti sīlasmiṁ.
<p n="115"/>Yathā vā paneke bhonto samaṇabrāhmaṇā saddhādeyyāni
bhojanāni bhuñjitvā te evarūpāya tiracchānavijjāya micchājīvena
jīvikaṁ kappenti. Seyyathīdaṁ. Maṇilakkhaṇaṁ vatthalakkhaṇaṁ daṇḍalakkhaṇaṁ
satthalakkhaṇaṁ asilakkhaṇaṁ usulakkhaṇaṁ dhanulakkhaṇaṁ āvudhalakkhaṇaṁ <note n="2">sī PTS. D I ,</note> itthīlakkhaṇaṁ
purisalakkhaṇaṁ kumāralakkhaṇaṁ kumārīlakkhaṇaṁ dāsalakkhaṇaṁ
dāsīlakkhaṇaṁ hatthilakkhaṇaṁ assalakkhaṇaṁ mahisalakkhaṇaṁ usabhalakkhaṇaṁ
golakkhaṇaṁ ajalakkhaṇaṁ meṇḍalakkhaṇaṁ kukkuṭalakkhaṇaṁ vaṭṭakalakkhaṇaṁ
godhālakkhaṇaṁ kaṇṇikalakkhaṇaṁ kacchapalakkhaṇaṁ migalakkhaṇaṁ iti vā.
Iti evarūpāya tiracchānavijjāya micchājīvā paṭivirato hoti.
Idaṁpissa hoti sīlasmiṁ.
<pb n="1.90"/>
<p n="116"/>Yathā vā paneke bhonto samaṇabrāhmaṇā saddhādeyyāni
bhojanāni bhuñjitvā te evarūpāya tiracchānavijjāya micchājīvena
jīvikaṁ kappenti. Seyyathīdaṁ. Raññaṁ niyyānaṁ bhavissati raññaṁ
aniyyānaṁ bhavissati abbhantarānaṁ raññaṁ upayānaṁ bhavissati bāhirānaṁ
raññaṁ apayānaṁ bhavissati bāhirānaṁ raññaṁ upayānaṁ bhavissati
abbhantarānaṁ raññaṁ apayānaṁ bhavissati abbhantarānaṁ raññaṁ jayo
bhavissati bāhirānaṁ raññaṁ parājayo bhavissati bāhirānaṁ raññaṁ
jayo bhavissati abbhantarānaṁ raññaṁ parājayo bhavissati iti imassa
jayo bhavissati <note n="1">Sī. bhavissatīti pāṭho na dissati.</note> imassa parājayo bhavissati iti vā. Iti
evarūpāya tiracchānavijjāya micchājīvā paṭivirato hoti. Idaṁpissa
hoti sīlasmiṁ.
<p n="117"/>Yathā vā paneke bhonto samaṇabrāhmaṇā saddhādeyyāni
bhojanāni bhuñjitvā te evarūpāya tiracchānavijjāya micchājīvena
jīvikaṁ kappenti. Seyyathīdaṁ. Candaggāho bhavissati suriyaggāho
bhavissati nakkhattaggāho bhavissati candimasuriyānaṁ pathagamanaṁ bhavissati
candimasuriyānaṁ uppathagamanaṁ bhavissati nakkhattānaṁ pathagamanaṁ bhavissati
nakkhattānaṁ uppathagamanaṁ bhavissati ukkāpāto bhavissati disāḍāho
bhavissati bhūmicālo bhavissati devadundubhi bhavissati candimasuriyanakkhattānaṁ
uggamanaṁ oggamanaṁ saṁkilesaṁ vodānaṁ bhavissati evaṁvipāko
<pb n="1.91"/>
Candaggāho bhavissati evaṁvipāko suriyaggāho bhavissati
evaṁvipāko nakkhattaggāho bhavissati evaṁvipākaṁ candimasuriyānaṁ
pathagamanaṁ bhavissati evaṁvipākaṁ candimasuriyānaṁ uppathagamanaṁ bhavissati
evaṁvipākaṁ nakkhattānaṁ pathagamanaṁ bhavissati evaṁvipākaṁ nakkhattānaṁ
uppathagamanaṁ bhavissati evaṁvipāko ukkāpāto bhavissati evaṁvipāko
disāḍāho bhavissati evaṁvipāko bhūmicālo bhavissati
evaṁvipāko devadundubhi bhavissati evaṁvipākaṁ candimasuriyanakkhattānaṁ
uggamanaṁ oggamanaṁ saṁkilesaṁ vodānaṁ bhavissati iti vā. Iti
evarūpāya tiracchānavijjāya micchājīvā paṭivirato hoti. Idaṁpissa
hoti sīlasmiṁ.
<p n="118"/>Yathā vā paneke bhonto samaṇabrāhmaṇā saddhādeyyāni
bhojanāni bhuñjitvā te evarūpāya tiracchānavijjāya micchājīvena
jīvikaṁ kappenti. Seyyathīdaṁ. Suvuṭṭhikā bhavissati dubbuṭṭhikā
bhavissati subhikkhaṁ bhavissati dubbhikkhaṁ bhavissati khemaṁ bhavissati
bhayaṁ bhavissati rogo bhavissati ārogyaṁ bhavissati muddā gaṇanā
saṁkhānaṁ kāveyyaṁ lokāyataṁ iti vā. Iti evarūpāya tiracchānavijjāya
micchājīvā paṭivirato hoti. Idaṁpissa hoti sīlasmiṁ.
<p n="119"/>Yathā vā paneke bhonto samaṇabrāhmaṇā saddhādeyyāni
bhojanāni bhuñjitvā te evarūpāya tiracchānavijjāya micchājīvena
jīvikaṁ kappenti. Seyyathīdaṁ. Āvāhanaṁ vivāhanaṁ saṁvadanaṁ vivadanaṁ
<pb n="1.92"/>
Saṁkiraṇaṁ vikiraṇaṁ subhatakaraṇaṁ dubbhatakaraṇaṁ viruddhagabbhakaraṇaṁ jivhānibandhanaṁ
hanusaṁhananaṁ hatthābhijappanaṁ kaṇṇajappanaṁ ādāsapañhaṁ
kumārīpañhaṁ devapañhaṁ ādiccupaṭṭhānaṁ mahatupaṭṭhānaṁ abbhujjalanaṁ
sirivhāyanaṁ iti vā. Iti evarūpāya tiracchānavijjāya micchājīvā
paṭivirato hoti. Idaṁpissa hoti sīlasmiṁ.
<p n="120"/>Yathā vā paneke bhonto samaṇabrāhmaṇā saddhādeyyāni
bhojanāni bhuñjitvā te evarūpāya tiracchānavijjāya micchājīvena
jīvikaṁ kappenti. Seyyathīdaṁ. Santikammaṁ paṇidhikammaṁ bhūmikammaṁ
bhūrikammaṁ vassakammaṁ vossakammaṁ vatthukammaṁ vatthuparikiraṇaṁ ācamanaṁ
nhāpanaṁ juhanaṁ <note n="1">Sī. nahāpanaṁ duhanaṁ.</note> vamanaṁ virecanaṁ uddhavirecanaṁ adhovirecanaṁ sīsavirecanaṁ
kaṇṇatelaṁ nettappānaṁ <note n="2">Sī. nettatappanaṁ.</note> natthukammaṁ añjanaṁ paccañjanaṁ sālākiyaṁ
sallakattiyaṁ dārakatikicchaṁ <note n="3">Sī. sallakattikaṁ  dārakatikicchā.</note> mūlabhesajjānaṁ anuppadānaṁ osadhīnaṁ
paṭimokkho iti vā. Iti evarūpāya tiracchānavijjāya micchājīvā
paṭivirato hoti. Idaṁpissa hoti sīlasmiṁ.
<p n="121"/>Sa <pb ed="P" n="1.70" set="D"/>kho so mahārāja bhikkhu evaṁ sīlasampanno na kutoci
bhayaṁ samanupassati yadidaṁ sīlasaṁvarato. Seyyathāpi mahārāja khattiyo
muddhāvasitto nihatapaccāmitto na kutoci bhayaṁ samanupassati yadidaṁ
paccatthikato evameva kho mahārāja bhikkhu evaṁ sīlasampanno
<pb n="1.93"/>
Na kutoci bhayaṁ samanupassati yadidaṁ sīlasaṁvarato. So iminā
ariyena sīlakkhandhena samannāgato ajjhattaṁ anavajjasukhaṁ paṭisaṁvedeti.
Evaṁ kho mahārāja bhikkhu sīlasampanno hoti.
Mahāsīlaṁ niṭṭhitaṁ.
<p rend="subhead" sid="16">indriyasaṃvaro</p>
<p n="122"/>Kathañca mahārāja bhikkhu indriyesu guttadvāro hoti.
Idha mahārāja bhikkhu cakkhunā rūpaṁ disvā na nimittaggāhī hoti
nānubyañjanaggāhī yatvādhikaraṇamenaṁ cakkhundriyaṁ asaṁvutaṁ viharantaṁ
abhijjhādomanassā pāpakā akusalā dhammā anvāssaveyyuṁ tassa
saṁvarāya paṭipajjati rakkhati cakkhundriyaṁ cakkhundriye saṁvaraṁ āpajjati.
Sotena saddaṁ sutvā na nimittaggāhī hoti nānubyañjanaggāhī
yatvādhikaraṇamenaṁ sotindriyaṁ asaṁvutaṁ viharantaṁ abhijjhādomanassā
pāpakā akusalā dhammā anvāssaveyyuṁ tassa saṁvarāya paṭipajjati
rakkhati sotindriyaṁ sotindriye saṁvaraṁ āpajjati. Ghānena gandhaṁ
ghāyitvā na nimittaggāhī hoti nānubyañjanaggāhī yatvādhikaraṇamenaṁ
ghānindriyaṁ asaṁvutaṁ viharantaṁ abhijjhādomanassā pāpakā akusalā
dhammā anvāssaveyyuṁ tassa saṁvarāya paṭipajjati rakkhati ghānindriyaṁ
ghānindriye saṁvaraṁ āpajjati. Jivhāya rasaṁ sāyitvā na
nimittaggāhī hoti nānubyañjanaggāhī yatvādhikaraṇamenaṁ jivhindriyaṁ
asaṁvutaṁ viharantaṁ abhijjhādomanassā pāpakā akusalā dhammā
anvāssaveyyuṁ tassa saṁvarāya paṭipajjati rakkhati jivhindriyaṁ
<pb n="1.94"/>
Jivhindriye saṁvaraṁ āpajjati. Kāyena phoṭṭhabbaṁ phusitvā na
nimittaggāhī hoti nānubyañjanaggāhī yatvādhikaraṇamenaṁ kāyindriyaṁ
asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ
tassa saṁvarāya paṭipajjati rakkhati kāyindriyaṁ kāyindriye
saṁvaraṁ āpajjati. Manasā dhammaṁ viññāya na nimittaggāhī hoti
nānubyañjanaggāhī yatvādhikaraṇamenaṁ manindriyaṁ asaṁvutaṁ viharantaṁ
abhijjhādomanassā pāpakā akusalā dhammā anvāssaveyyuṁ tassa
saṁvarāya paṭipajjati rakkhati manindriyaṁ manindriye saṁvaraṁ āpajjati.
So iminā ariyena indriyasaṁvarena samannāgato ajjhattaṁ abyāsekasukhaṁ
paṭisaṁvedeti evaṁ kho mahārāja bhikkhu indriyesu guttadvāro hoti.
<p rend="subhead" sid="17">satisampajaññaṃ</p>
<p n="123"/>Kathañca mahārāja bhikkhu satisampajaññena samannāgato
hoti idha mahārāja bhikkhu abhikkante paṭikkante sampajānakārī
hoti ālokite vilokite sampajānakārī hoti sammiñjite pasārite
sampajānakārī hoti saṁghāṭipattacīvaradhāraṇe sampajānakārī hoti asite
pīte khāyite sāyite sampajānakārī hoti <pb ed="P" n="1.71" set="D"/>uccārapassāvakamme
sampajānakārī hoti gate ṭhite nisinne sutte jāgarite bhāsite
tuṇhībhāve sampajānakārī hoti. Evaṁ kho mahārāja bhikkhu
satisampajaññena samannāgato hoti.
<p rend="subhead" sid="18">santoso</p>
<p n="124"/>Kathañca mahārāja bhikkhu santuṭṭho hoti idha mahārāja
bhikkhu santuṭṭho hoti kāyaparihārikena cīvarena kucchiparihārikena
<pb n="1.95"/>
Piṇḍapātena so yena yeneva pakkamati samādāyeva pakkamati.
Seyyathāpi mahārāja pakkhī sakuṇo yena yeneva ḍeti sapattabhāro va
ḍeti evameva kho mahārāja bhikkhu santuṭṭho hoti kāyaparihārikena
cīvarena kucchiparihārikena piṇḍapātena so yena yeneva pakkamati
samādāyeva pakkamati. Evaṁ kho mahārāja bhikkhu santuṭṭho hoti.
<p rend="subhead" sid="19">nīvaraṇappahānaṃ</p>
<p n="125"/>So iminā ca ariyena sīlakkhandhena samannāgato iminā
ca ariyena indriyasaṁvarena samannāgato iminā ca ariyena
satisampajaññena samannāgato imāya ca ariyāya santuṭṭhiyā
samannāgato vivittaṁ senāsanaṁ bhajati araññaṁ rukkhamūlaṁ pabbataṁ
kandaraṁ giriguhaṁ susānaṁ vanapatthaṁ abbhokāsaṁ palālapuñjaṁ. So
pacchābhattaṁ piṇḍapātapaṭikkanto nisīdati pallaṅkaṁ ābhujitvā ujuṁ
kāyaṁ paṇidhāya parimukhaṁ satiṁ upaṭṭhapetvā. So abhijjhaṁ loke
pahāya vigatābhijjhena cetasā viharati abhijjhāya cittaṁ parisodheti
byāpādapadosaṁ pahāya abyāpannacitto viharati sabbapāṇabhūtahitānukampī
byāpādapadosā cittaṁ parisodheti thīnamiddhaṁ pahāya
vigatathīnamiddho viharati ālokasaññī sato sampajāno thīnamiddhā cittaṁ
parisodheti uddhaccakukkuccaṁ pahāya anuddhato viharati ajjhattaṁ
vūpasantacitto uddhaccakukkuccā cittaṁ parisodheti vicikicchaṁ pahāya
tiṇṇavicikiccho viharati akathaṅkathī kusalesu dhammesu vicikicchāya
cittaṁ parisodheti.
<pb n="1.96"/>
<p n="126"/>Seyyathāpi mahārāja puriso iṇaṁ ādāya kammante payojeyya
tassa te kammantā <note n="1">kammantotipi pāṭho.</note> samijjheyyuṁ so yāni ca porāṇāni iṇamūlāni
tāni ca byantīkareyya siyā cassa <note n="2">Sī. siyā tassa.</note> uttariṁ avasiṭṭhaṁ dārabharaṇāya
tassa evamassa ahaṁ kho pubbe iṇamādāya kammante payojesiṁ
tassa me te kammantā samijjhiṁsu sohaṁ yāni ca porāṇāni iṇamūlāni
tāni ca byantīakāsiṁ atthi ca me uttariṁ avasiṭṭhaṁ dārabharaṇāyāti.
So tatonidānaṁ labhetha pāmojjaṁ adhigaccheyya <note n="3">adhigacchepiti pāṭho.</note> somanassaṁ.
Seyyathāpi mahārāja puriso ābādhiko assa dukkhito bāḷhagilāno
bhattañcassa nacchādeyya na cassa kāye balamattā. So aparena
samayena tamhā ābādhā mucceyya bhattañcassa chādeyya siyā
cassa kāye balamattā tassa evamassa ahaṁ kho pubbe ābādhiko
ahosiṁ dukkhito bāḷhagilāno bhattañca me na chādesi na ca me
āsi kāye balamattā somhi etarahi tamhā ābādhā mutto
kattañca me chādeti atthi ca me kāye balamattāti. So
tatonidānaṁ labhetha pāmojjaṁ adhigaccheyya somanassaṁ. Seyyathāpi
mahārāja puriso bandhanāgāre bandho assa so aparena samayena
tamhā bandhanā mucceyya sotthinā abbhayena na cassa kiñci
bhogānaṁ vayo tassa evamassa ahaṁ kho pubbe bandhanāgāre bandho
ahosiṁ somhi etarahi tamhā bandhanā mutto sotthinā abbhayena
<pb n="1.97"/>
Natthi ca me kiñci bhogānaṁ vayoti. So tatonidānaṁ labhetha
pāmojjaṁ adhigaccheyya somanassaṁ. Seyyathāpi mahārāja puriso
dāso assa anattādhīno parādhīno na yenakāmaṁgamo so aparena
samayena tamhā dāsabyā mucceyya attādhīno aparādhīno bhujisso
yenakāmaṁgamo tassa evamassa ahaṁ kho pubbe dāso ahosiṁ
anattādhīno <pb ed="P" n="1.73" set="D"/>parādhīno na yenakāmaṁgamo somhi etarahi tamhā
dāsabyā mutto attādhīno aparādhīno bhujisso yenakāmaṁgamoti
so tatonidānaṁ labhetha pāmojjaṁ adhigaccheyya somanassaṁ. Seyyathāpi
mahārāja puriso sadhano sabhogo kantāraṁ addhānamaggaṁ paṭipajjeyya
dubbhikkhaṁ sappaṭibhayaṁ so aparena samayena taṁ kantāraṁ nitthareyya
sotthinā gāmantaṁ anupāpuṇeyya khemaṁ appaṭibhayaṁ tassa evamassa
ahaṁ kho pubbe sadhano sabhogo kantāraṁ addhānamaggaṁ paṭipajjiṁ
dubbhikkhaṁ sappaṭibhayaṁ somhi etarahi taṁ kantāraṁ nitthiṇṇo sotthinā
gāmantaṁ anuppatto khemaṁ appaṭibhayanti so tatonidānaṁ labhetha
pāmojjaṁ adhigaccheyya somanassaṁ. Evameva kho mahārāja bhikkhu
yathāiṇaṁ yathārogaṁ yathābandhanāgāraṁ yathādāsabyaṁ yathākantāraddhānamaggaṁ
evaṁ ime pañca nīvaraṇe appahīne attani samanupassati.
Seyyathāpi mahārāja yathāānaṇyaṁ yathāārogyaṁ yathābandhanāmokkhaṁ
yathābhujissaṁ yathākhemantabhūmiṁ evameva kho mahārāja bhikkhu ime pañca
nīvaraṇe pahīne attani samanupassati.
<pb n="1.98"/>
<p n="127"/>Tassime pañca nīvaraṇe pahīne attani samanupassato
pāmojjaṁ jāyati pamuditassa pīti jāyati pītimanassa kāyo passambhati
passaddhakāyo sukhaṁ paṭisaṁvedeti sukhino cittaṁ samādhiyati.
<p rend="subhead" sid="20">paṭhamajjhānaṃ</p>
So
vivicceva kāmehi vivicca akusalehi dhammehi savitakkaṁ savicāraṁ vivekajaṁ
pītisukhaṁ paṭhamajjhānaṁ upasampajja viharati. So imameva kāyaṁ
vivekajena pītisukhena abhisandeti parisandeti paripūreti parippharati nāssa
kiñci sabbāvato kāyassa vivekajena pītisukhena apphuṭaṁ hoti.
Seyyathāpi mahārāja dakkho nhāpako vā nhāpakantevāsī vā
kaṁsathāle nhānīyacuṇṇāni ākiritvā udakena paripphosakaṁ sanneyya
sāyaṁ nhānīyapiṇḍisnehānugatā snehaparetā <note n="1">Sī. yāssa nahānīyapiṇḍisinehānusenaparetā.</note> santarabāhirā phuṭṭhā
snehena na ca paggharati <note n="2">Sī. paggharaṇī.</note> evameva kho mahārāja bhikkhu imameva
kāyaṁ vivekajena pītisukhena abhisandeti parisandeti paripūreti parippharati
nāssa kiñci sabbāvato kāyassa vivekajena pītisukhena apphuṭaṁ hoti.
Idaṁpi kho mahārāja sandiṭṭhikaṁ sāmaññaphalaṁ purimehi sandiṭṭhikehi
sāmaññaphalehi abhikkantatarañca paṇītatarañca.
<p rend="subhead" sid="21">dutiyajjhānaṃ</p>
<p n="128"/>Puna caparaṁ mahārāja bhikkhu vitakkavicārānaṁ vūpasamā
ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ
pītisukhaṁ dutiyajjhānaṁ upasampajja viharati. So imameva kāyaṁ
samādhijena pītisukhena abhisandeti parisandeti paripūreti parippharati
<pb n="1.99"/>
Nāssa kiñci sabbāvato kāyassa samādhijena pītisukhena apphuṭaṁ
hoti. Seyyathāpi mahārāja udakarahado gambhīro ubbhitodako
tassa nevassa puratthimāya disāya udakassa āyamukhaṁ na dakkhiṇāya
disāya udakassa āyamukhaṁ na pacchimāya disāya udakassa āyamukhaṁ
na uttarāya disāya udakassa āyamukhaṁ devo vā naṁ kālena kālaṁ
sammādhāraṁ anuppaveccheyya athakho tamhā vā udakarahadā sītā
vāridhārā ubbhijjitvā tameva udakarahadaṁ sītena vārinā abhisandeyya
parisandeyya paripūreyya paripphareyya nāssa kiñci sabbāvato
udakarahadassa sītena vārinā apphuṭaṁ assa evameva kho mahārāja
bhikkhu imameva kāyaṁ samādhijena pītisukhena abhisandeti parisandeti
paripūreti parippharati nāssa kiñci sabbāvato kāyassa samādhijena
pītisukhena apphuṭaṁ hoti. Idaṁpi kho mahārāja sandiṭṭhikaṁ sāmaññaphalaṁ
purimehi sandiṭṭhikehi sāmaññaphalehi abhikkantatarañca paṇītatarañca.
<p rend="subhead" sid="22">tatiyajjhānaṃ</p>
<p n="129"/>Puna caparaṁ mahārāja bhikkhu pītiyā ca virāgā upekkhako ca
viharati sato ca sampajāno sukhañca kāyena paṭisaṁvedeti yantaṁ ariyā
ācikkhanti upakkhako satimā sukhavihārīti tatiyajjhānaṁ upasampajja
viharati. So imameva kāyaṁ nippītikena sukhena abhisandeti parisandeti
paripūreti parippharati nāssa kiñci sabbāvato kāyassa nippītikena
sukhena apphuṭaṁ hoti. Seyyathāpi mahārāja uppaliniyaṁ vā paduminiyaṁ vā
puṇḍarīkiniyaṁ vā appekaccāni uppalāni vā padumāni vā puṇḍarīkāni
<pb n="1.100"/>
Vā udake jātāni udake saṁvaḍḍhāni udakānugatāni antonimuggaposīni
tāni yāva ca aggā yāva ca mūlā sītena vārinā abhisannāni
paripūrāni paripphaṭāni nāssa kiñci sabbāvataṁ uppalānaṁ vā
padumānaṁ vā puṇḍarīkānaṁ vā sītena vārinā apphuṭaṁ assa evameva
kho mahārāja bhikkhu imeva kāyaṁ nippītikena sukhena abhisandeti
parisandeti paripūreti parippharati nāssa kiñci sabbāvato kāyassa
nippītikena sukhena apphuṭaṁ hoti. Idaṁpi kho mahārāja sandiṭṭhikaṁ
sāmaññaphalaṁ purimehi sandiṭṭhikehi sāmaññaphalehi abhikkantatarañca
paṇītatarañca.
<p rend="subhead" sid="23">catutthajjhānaṃ</p>
<p n="130"/>Puna caparaṁ mahārāja bhikkhu sukhassa ca pahānā dukkhassa
ca pahānā pubbeva somanassadomanassānaṁ <pb ed="P" n="1.76" set="D"/>atthaṅgamā adukkhamasukhaṁ
upekkhāsatipārisuddhiṁ catutthajjhānaṁ upasampajja viharati. So imameva
kāyaṁ parisuddhena cetasā pariyodātena pharitvā nisinno hoti nāssa
kiñci sabbāvato kāyassa parisuddhena cetasā pariyodātena apphuṭaṁ
hoti. Seyyathāpi mahārāja puriso odātena vatthena sasīsaṁ
pārupitvā nisinno assa nāssa kiñci sabbāvato kāyassa odātena
vatthena apphuṭaṁ assa evameva kho mahārāja bhikkhu imameva kāyaṁ
parisuddhena cetasā pariyodātena pharitvā nisinno hoti nāssa
kiñci sabbāvato kāyassa parisuddhena cetasā pariyodātena apphuṭaṁ
hoti. Idaṁpi kho mahārāja sandiṭṭhikaṁ sāmaññaphalaṁ purimehi
<pb n="1.101"/>
Sandiṭṭhikehi sāmaññaphalehi abhikkantatarañca paṇītatarañca.
<p rend="subhead" sid="24">vipassanāñāṇaṃ</p>
<p n="131"/>So evaṁ samāhite citte parisuddhe pariyodāte anaṅgaṇe
vigatūpakkilese mudubhūte kammaniye ṭhite āneñjappatte ñāṇadassanāya
cittaṁ abhinīharati abhininnāmeti. So evaṁ pajānāti ayaṁ kho me
kāyo rūpī cātummahābhūtiko mātāpettikasambhavo odanakummāsupacayo
aniccucchādanaparimaddanabhedanaviddhaṁsanadhammo idañca pana me viññāṇaṁ
ettha nissitaṁ ettha paṭibaddhanti. Seyyathāpi mahārāja maṇiveḷuriyo
subho jātimā aṭṭhaṁso suparikammakato accho vippasanno sabbākārasampanno
tatrassa suttaṁ āvutaṁ nīlaṁ vā pītaṁ vā lohitaṁ vā
odātaṁ vā paṇḍarasuttaṁ <note n="1">Sī. paṇḍusuttaṁ.</note> vā tamenaṁ cakkhumā puriso hatthe
karitvā paccavekkheyya ayaṁ kho maṇiveḷuriyo subho jātimā aṭṭhaṁso
suparikammakato accho vippasanno sabbākārasampanno tatridaṁ suttaṁ
āvutaṁ nīlaṁ vā pītaṁ vā lohitaṁ vā odātaṁ vā paṇḍarasuttaṁ vāti
evameva kho mahārāja bhikkhu evaṁ samāhite citte parisuddhe pariyodāte
anaṅgaṇe vigatūpakkilese mudubhūte kammaniye ṭhite āneñjappatte
ñāṇadassanāya cittaṁ <pb ed="P" n="1.77" set="D"/>abhinīharati abhininnāmeti so evaṁ pajānāti
ayaṁ kho me kāyo rūpī cātummahābhūtiko mātāpettikasambhavo
odanakummāsupacayo aniccucchādanaparimaddanabhedanaviddhaṁsanadhammo idañca
pana me viññāṇaṁ ettha nissitaṁ ettha paṭibaddhanti. Idaṁpi kho
<pb n="1.102"/>
Mahārāja sandiṭṭhikaṁ sāmaññaphalaṁ purimehi sandiṭṭhikehi sāmaññaphalehi
abhikkantatarañca paṇītatarañca.
<p rend="subhead" sid="25">manomayiddhiñāṇaṃ</p>
<p n="132"/>So evaṁ samāhite citte parisuddhe pariyodāte anaṅgaṇe
vigatūpakkilese mudubhūte kammaniye ṭhite āneñjappatte manomayaṁ
abhinimminanāya cittaṁ abhinīharati abhininnāmeti. So imamhā kāyā
aññaṁ kāyaṁ abhinimmināti rūpiṁ manomayaṁ sabbaṅgapaccaṅgaṁ ahīnindriyaṁ
seyyathāpi mahārāja puriso muñjamhā isikaṁ pabbāheyya tassa
evamassa ayaṁ muñjo ayaṁ isikā añño muñjo aññā isikā
muñjamhā tveva isikā pabāḷhāti <note n="1">Sī. pavālhāti.</note> seyyathā vā pana mahārāja
puriso asiṁ kosiyā pabāheyya tassa evamassa ayaṁ asi ayaṁ
kosi añño asi aññā kosi kosiyā tveva asi pabbāḷhāti
seyyathā vā pana mahārāja puriso ahiṁ karaṇḍā uddhareyya tassa
evamassa ayaṁ ahi ayaṁ karaṇḍo añño ahi añño karaṇḍo
karaṇḍā tveva ahi uddharitoti evameva kho mahārāja bhikkhu evaṁ
samāhite citte parisuddhe pariyodāte anaṅgaṇe vigatūpakkilese
mudubhūte kammaniye ṭhite āneñjappatte manomayaṁ abhinimminanāya
cittaṁ abhinīharati abhininnāmeti. So imamhā kāyā aññaṁ kāyaṁ
abhinimmināti rūpiṁ manomayaṁ sabbaṅgapaccaṅgaṁ ahīnindriyaṁ. Idaṁpi kho
mahārāja sandiṭṭhikaṁ sāmaññaphalaṁ purimehi sandiṭṭhikehi sāmaññaphalehi
<pb n="1.103"/>
Abhikkantatarañca paṇītatarañca.
<p rend="subhead" sid="26">iddhividhañāṇaṃ</p>
<p n="133"/>So evaṁ <pb ed="P" n="1.78" set="D"/>samāhite citte parisuddhe pariyodāte anaṅgaṇe
vigatūpakkilese mudubhūte kammaniye ṭhite āneñjappatte iddhividhāya
cittaṁ abhinīharati abhininnāmeti so anekavihitaṁ iddhividhaṁ paccanubhoti
ekopi hutvā bahudhā hoti bahudhāpi hutvā eko hoti āvibhāvaṁ
tirobhāvaṁ tirokuḍḍaṁ tiropākāraṁ tiropabbataṁ asajjamāno gacchati
seyyathāpi ākāse paṭhaviyāpi ummujjanimmujjaṁ karoti seyyathāpi
udake udakepi abhijjamāne gacchati seyyathāpi paṭhaviyaṁ ākāsepi
pallaṅkena kamati seyyathāpi pakkhīsakuṇo imepi candimasuriye
evaṁmahiddhike evaṁmahānubhāve pāṇinā parimasati parimajjati yāva
brahmalokāpi kāyena vasaṁ vatteti seyyathāpi mahārāja dakkho
kumbhakāro vā kumbhakārantevāsī vā suparikammakatāya mattikāya
yaṁ yadeva bhājanavikatiṁ ākaṅkheyya tantadeva kareyya abhinipphādeyya
seyyathā vā pana mahārāja dakkho dantakāro vā dantakārantevāsī
vā suparikammakatasmiṁ dantasmiṁ yaṁ yadeva dantavikatiṁ ākaṅkheyya tantadeva
kareyya abhinipphādeyya seyyathā vā pana mahārāja dakkho suvaṇṇakāro
vā suvaṇṇakārantevāsī vā suparikammakatasmiṁ suvaṇṇasmiṁ
yaṁ yadeva suvaṇṇavikatiṁ ākaṅkheyya tantadeva kareyya abhinipphādeyya
evameva kho mahārāja bhikkhu evaṁ samāhite citte parisuddhe pariyodāte
anaṅgaṇe vigatūpakkilese mudubhūte kammaniye ṭhite āneñjappatte
<pb n="1.104"/>
Iddhividhāya cittaṁ abhinīharati abhininnāmeti. So anekavihitaṁ iddhividhaṁ
paccanubhoti ekopi hutvā bahudhā hoti bahudhāpi hutvā eko hoti
āvibhāvaṁ tirobhāvaṁ tirokuḍḍaṁ tiropākāraṁ tiropabbataṁ asajjamāno
gacchati seyyathāpi ākāse paṭhaviyāpi ummujjanimmujjaṁ karoti
seyyathāpi udake <pb ed="P" n="1.79" set="D"/>udakepi abhijjamāne gacchati seyyathāpi paṭhaviyaṁ
ākāsepi pallaṅkena kamati seyyathāpi pakkhīsakuṇo imepi candimasuriye
evaṁmahiddhike evaṁmahānubhāve pāṇinā parimasati parimajjati yāva
brahmalokāpi kāyena vasaṁ vatteti. Idaṁpi kho mahārāja sandiṭṭhikaṁ
sāmaññaphalaṁ purimehi sandiṭṭhikehi sāmaññaphalehi abhikkantatarañca
paṇītatarañca.
<p rend="subhead" sid="27">dibbasotañāṇaṃ</p>
<p n="134"/>So evaṁ samāhite citte parisuddhe pariyodāte anaṅgaṇe
vigatūpakkilese mudubhūte kammaniye ṭhite āneñjappatte dibbāya
sotadhātuyā cittaṁ abhinīharati abhininnāmeti. So dibbāya sotadhātuyā
visuddhāya atikkantamānusikāya ubho sadde suṇāti dibbe ca mānuse ca
ye dūre santike ca seyyathāpi mahārāja puriso addhānamaggapaṭipanno
so suṇeyya bherisaddaṁpi mudiṅgasaddaṁpi saṁkhasaddaṁpi paṇavasaddaṁpi
deṇḍimasaddaṁpi tassa evamassa bherisaddo itipi mudiṅgasaddo itipi
saṁkhasaddo itipi paṇavasaddo itipi deṇḍimasaddo itipi evameva kho
mahārāja bhikkhu evaṁ samāhite citte parisuddhe pariyodāte anaṅgaṇe
vigatūpakkilese mudubhūte kammaniye ṭhite āneñjappatte dibbāya
<pb n="1.105"/>
Sotadhātuyā cittaṁ abhinīharati abhininnāmeti so dibbāya sotadhātuyā
visuddhāya atikkantamānusikāya ubho sadde suṇāti dibbe ca mānuse
ca ye dūre santike ca. Idaṁpi kho mahārāja sandiṭṭhikaṁ sāmaññaphalaṁ
purimehi sandiṭṭhikehi sāmaññaphalehi abhikkantatarañca paṇītatarañca.
<p rend="subhead" sid="28">cetopariyañāṇaṃ</p>
<p n="135"/>So evaṁ samāhite citte parisuddhe pariyodāte
anaṅgaṇe vigatūpakkilese mudubhūte kammaniye ṭhite āneñjappatte
cetopariyañāṇāya cittaṁ abhinīharati abhininnāmeti. So parasattānaṁ
parapuggalānaṁ <pb ed="P" n="1.80" set="D"/>cetasā ceto paricca pajānāti sarāgaṁ vā cittaṁ
sarāgaṁ cittanti pajānāti vītarāgaṁ vā cittaṁ vītarāgaṁ cittanti
pajānāti sadosaṁ vā cittaṁ sadosaṁ cittanti pajānāti vītadosaṁ
vā cittaṁ vītadosaṁ cittanti pajānāti samohaṁ vā cittaṁ samohaṁ
cittanti pajānāti vītamohaṁ vā cittaṁ vītamohaṁ cittanti pajānāti
saṁkhittaṁ vā cittaṁ saṁkhittaṁ cittanti pajānāti vikkhittaṁ vā cittaṁ
vikkhittaṁ cittanti pajānāti mahaggataṁ vā cittaṁ mahaggataṁ cittanti
pajānāti amahaggataṁ vā cittaṁ amahaggataṁ cittanti pajānāti sauttaraṁ
vā cittaṁ sauttaraṁ cittanti pajānāti anuttaraṁ vā cittaṁ anuttaraṁ
cittanti pajānāti samāhitaṁ vā cittaṁ samāhitaṁ cittanti pajānāti
asamāhitaṁ vā cittaṁ asamāhitaṁ cittanti pajānāti vimuttaṁ vā cittaṁ
vimuttaṁ cittanti pajānāti avimuttaṁ vā cittaṁ avimuttaṁ cittanti
pajānāti. Seyyathāpi mahārāja itthī vā puriso vā daharo
<pb n="1.106"/>
Vā yuvā maṇḍanakajātiko ādāse vā parisuddhe pariyodāte acche
vā udakapatte sakaṁ mukhanimittaṁ paccavekkhamāno sakaṇikaṁ vā sakaṇikanti
jāneyya akaṇikaṁ vā akaṇikanti jāneyya evameva kho mahārāja bhikkhu
evaṁ samāhite citte parisuddhe pariyodāte anaṅgaṇe vigatūpakkilese
mudubhūte kammaniye ṭhite āneñjappatte cetopariyañāṇāya cittaṁ
abhinīharati abhininnāmeti so parasattānaṁ parapuggalānaṁ cetasā ceto
paricca pajānāti sarāgaṁ vā cittaṁ sarāgaṁ cittanti pajānāti vītarāgaṁ
vā cittaṁ vītarāgaṁ cittanti pajānāti sadosaṁ vā cittaṁ sadosaṁ
cittanti pajānāti vītadosaṁ vā cittaṁ vītadosaṁ cittanti pajānāti
samohaṁ vā cittaṁ samohaṁ cittanti pajānāti vītamohaṁ vā cittaṁ
vītamohaṁ cittanti pajānāti saṁkhittaṁ vā cittaṁ saṁkhittaṁ cittanti
pajānāti vikkhittaṁ vā cittaṁ vikkhittaṁ cittanti pajānāti mahaggataṁ
vā cittaṁ mahaggataṁ cittanti pajānāti amahaggataṁ vā cittaṁ amahaggataṁ
cittanti pajānāti sauttaraṁ vā cittaṁ sauttaraṁ cittanti pajānāti
anuttaraṁ vā cittaṁ anuttaraṁ cittanti pajānāti samāhitaṁ vā cittaṁ
samāhitaṁ cittanti pajānāti asamāhitaṁ vā cittaṁ asamāhitaṁ cittanti
pajānāti vimuttaṁ vā cittaṁ vimuttaṁ cittanti pajānāti avimuttaṁ vā
cittaṁ avimuttaṁ cittanti pajānāti. Idaṁpi kho mahārāja sandiṭṭhikaṁ
sāmaññaphalaṁ purimehi sandiṭṭhikehi sāmaññaphalehi abhikkantatarañca
paṇītatarañca.
<p rend="subhead" sid="29">pubbenivāsānussatiñāṇaṃ</p>
<pb n="1.107"/>
<p n="136"/>So evaṁ samāhite citte parisuddhe pariyodāte anaṅgaṇe
vigatūpakkilese mudubhūte kammaniye ṭhite āneñjappatte
pubbenivāsānussatiñāṇāya cittaṁ abhinīharati abhininnāmeti. So anekavihitaṁ
pubbenivāsaṁ anussarati seyyathīdaṁ ekaṁpi jātiṁ dvepi jātiyo
tissopi jātiyo catassopi jātiyo pañcapi jātiyo dasapi jātiyo
vīsampi jātiyo tiṁsampi jātiyo cattāḷīsaṁpi jātiyo paññāsaṁpi
jātiyo sataṁpi jātiyo sahassaṁpi jātiyo satasahassampi jātiyo <note n="1">Sī. jātisatampi jātisahassampi jātisatasahassampi.</note>
anekepi saṁvaṭṭakappe anekepi vivaṭṭakappe anekepi saṁvaṭṭavivaṭṭakappe
amutrāsiṁ evaṁnāmo evaṁgotto evaṁvaṇṇo evamāhāro evaṁsukhadukkha-
paṭisaṁvedī evamāyupariyanto so tato cuto amutra udapādiṁ tatrāpāsiṁ
evaṁnāmo evaṁgotto evaṁvaṇṇo evamāhāro evaṁsukhadukkhapaṭisaṁvedī
evamāyupariyanto so tato cuto idhūpapannoti. Iti sākāraṁ
sauddesaṁ anekavihitaṁ pubbenivāsaṁ anussarati. Seyyathāpi mahārāja
puriso sakamhā gāmā aññaṁ gāmaṁ gaccheyya tamhāpi gāmā aññaṁpi
gāmaṁ gaccheyya so tamhā gāmā sakaṁyeva gāmaṁ paccāgaccheyya
tassa evamassa ahaṁ kho sakamhā gāmā amuṁ gāmaṁ agañchiṁ tatrāhaṁ
evaṁ aṭṭhāsiṁ evaṁ nisīdiṁ evaṁ abhāsiṁ evaṁ tuṇhī ahosiṁ tamhāpi
gāmā amuṁ gāmaṁ agañchiṁ tatrāpāhaṁ evaṁ aṭṭhāsiṁ <note n="2">Sī. PTS. D I ,</note> evaṁ nisīdiṁ
<pb n="1.108"/>
Evaṁ abhāsiṁ evaṁ tuṇhī ahosiṁ somhi tamhā gāmā sakaṁyeva gāmaṁ
paccāgatoti evameva kho mahārāja bhikkhu evaṁ samāhite citte
parisuddhe pariyodāte anaṅgaṇe vigatūpakkilese mudubhūte kammaniye
ṭhite āneñjappatte pubbenivāsānussatiñāṇāya cittaṁ abhinīharati
abhininnāmeti so anekavihitaṁ pubbenivāsaṁ anussarati seyyathīdaṁ ekaṁpi
jātiṁ dvepi jātiyo tissopi jātiyo catassopi jātiyo pañcapi
jātiyo dasapi jātiyo vīsaṁpi jātiyo tiṁsaṁpi jātiyo cattāḷīsaṁpi
jātiyo paññāsaṁpi jātiyo sataṁpi jātiyo sahassaṁpi jātiyo satasahassaṁpi
jātiyo anekepi saṁvaṭṭakappe anekepi vivaṭṭakappe anekepi
saṁvaṭṭavivaṭṭakappe amutrāsiṁ evaṁnāmo evaṁgotto evaṁvaṇṇo
evamāhāro evaṁsukhadukkhapaṭisaṁvedī evamāyupariyanto so tato cuto
amutra udapādiṁ tatrāpāsiṁ evaṁnāmo evaṁgotto evaṁvaṇṇo
evamāhāro evaṁsukhadukkhapaṭisaṁvedī evamāyupariyanto so tato cuto
idhūpapannoti iti sākāraṁ sauddesaṁ anekavihitaṁ pubbenivāsaṁ anussarati.
Idaṁpi kho mahārāja sandiṭṭhikaṁ sāmaññaphalaṁ purimehi sandiṭṭhikehi
sāmaññaphalehi abhikkantatarañca paṇītatarañca.
<p rend="subhead" sid="30">dibbacakkhuñāṇaṃ</p>
<p n="137"/>So evaṁ samāhite citte parisuddhe pariyodāte anaṅgaṇe
vigatūpakkilese mudubhūte kammaniye ṭhite āneñjappatte sattānaṁ
cutūpapātañāṇāya cittaṁ abhinīharati abhininnāmeti. So dibbena
cakkhunā visuddhena atikkantamānusakena satte passati cavamāne
<pb n="1.109"/>
Upapajjamāne hīne paṇīte suvaṇṇe dubbaṇṇe sugate duggate
yathākammūpage satte pajānāti ime vata bhonto sattā kāyaduccaritena
samannāgatā vacīduccaritena samannāgatā manoduccaritena samannāgatā
ariyānaṁ upavādakā micchādiṭṭhikā micchādiṭṭhikammasamādānā te
kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapannā
ime vā pana bhonto sattā kāyasucaritena samannāgatā vacīsucaritena
samannāgatā manosucaritena samannāgatā ariyānaṁ anupavādakā sammādiṭṭhikā
sammādiṭṭhikammasamādānā <pb ed="P" n="1.83" set="D"/>te kāyassa bhedā parammaraṇā
sugatiṁ saggaṁ lokaṁ upapannāti iti dibbena cakkhunā visuddhena
atikkantamānusakena satte passati cavamāne upapajjamāne hīne
paṇīte suvaṇṇe dubbaṇṇe sugate duggate yathākammūpage satte
pajānāti. Seyyathāpi mahārāja majjhe siṅghāṭake pāsādo
tatra cakkhumā puriso ṭhito passeyya manusse gehaṁ pavisantepi
nikkhamantepi rathiyāya vithiṁ sañcarantepi majjhe siṅghāṭake nisinnepi
tassa evamassa ete manussā gehaṁ pavisanti ete nikkhamanti
ete rathiyāya vithiṁ sañcaranti ete majjhe siṅghāṭake nisinnāti
evameva kho mahārāja bhikkhu evaṁ samāhite citte parisuddhe
pariyodāte anaṅgaṇe vigatūpakkilese mudubhūte kammaniye ṭhite
āneñjappatte sattānaṁ cutūpapātañāṇāya cittaṁ abhinīharati abhininnāmeti
so dibbena cakkhunā visuddhena atikkantamānusakena satte
<pb n="1.110"/>
Passati cavamāne upapajjamāne hīne paṇīte suvaṇṇe dubbaṇṇe
sugate duggate yathākammūpage satte pajānāti ime vata bhonto
sattā kāyaduccaritena samannāgatā vacīduccaritena samannāgatā
manoduccaritena samannāgatā ariyānaṁ upavādakā micchādiṭṭhikā
micchādiṭṭhikammasamādānā te kāyassa bhedā paraṁ maraṇā apāyaṁ
duggatiṁ vinipātaṁ nirayaṁ upapannā ime vā pana bhonto sattā
kāyasucaritena samannāgatā vacīsucaritena samannāgatā manosucaritena
samannāgatā ariyānaṁ anupavādakā sammādiṭṭhikā sammādiṭṭhikammasamādānā
te kāyassa bhedā paraṁ maraṇā sugatiṁ saggaṁ lokaṁ
upapannāti iti dibbena cakkhunā visuddhena atikkantamānusakena
satte passati cavamāne upapajjamāne hīne paṇīte suvaṇṇe
dubbaṇṇe sugate duggate yathākammūpage satte pajānāti. Idaṁpi
kho mahārāja sandiṭṭhikaṁ sāmaññaphalaṁ purimehi sandiṭṭhikehi sāmaññaphalehi
abhikkantatarañca paṇītatarañca.
<p rend="subhead" sid="31">āsavakkhayañāṇaṃ</p>
<p n="138"/>So evaṁ samāhite citte parisuddhe pariyodāte anaṅgaṇe
vigatūpakkilese mudubhūte kammaniye ṭhite āneñjappatte āsavānaṁ
khayañāṇāya cittaṁ <pb ed="P" n="1.84" set="D"/>abhinīharati abhininnāmeti. So idaṁ dukkhanti
yathābhūtaṁ pajānāti ayaṁ dukkhasamudayoti yathābhūtaṁ pajānāti ayaṁ
dukkhanirodhoti yathābhūtaṁ pajānāti ayaṁ dukkhanirodhagāminī paṭipadāti
yathābhūtaṁ pajānāti ime āsavāti yathābhūtaṁ pajānāti ayaṁ āsavasamudayoti
<pb n="1.111"/>
Yathābhūtaṁ pajānāti ayaṁ āsavanirodhoti yathābhūtaṁ pajānāti
ayaṁ āsavanirodhagāminī paṭipadāti yathābhūtaṁ pajānāti. Tassa evaṁ
jānato evaṁ passato kāmāsavāpi cittaṁ vimuccati bhavāsavāpi
cittaṁ vimuccati avijjāsavāpi cittaṁ vimuccati. Vimuttasmiṁ vimuttamiti
ñāṇaṁ hoti. Khīṇā jāti vusitaṁ brahmacariyaṁ kataṁ karaṇīyaṁ nāparaṁ
itthattāyāti pajānāti. Seyyathāpi mahārāja pabbatasaṁkhepe udakarahado
accho vippasanno anāvilo tattha cakkhumā puriso tīre ṭhito
passeyya sippikasambukaṁpi sakkharakaṭhalaṁpi macchagumbaṁpi carantaṁpi tiṭṭhantaṁpi
tassa evamassa ayaṁ kho udakarahado accho vippasanno anāvilo
tatthime sippikasambukāpi sakkharakaṭhalaṁpi <note n="1">Sī. sakkharakaṭhalāpi.</note> macchagumbāpi carantipi
tiṭṭhantipīti evameva kho mahārāja bhikkhu evaṁ samāhite citte
parisuddhe pariyodāte anaṅgaṇe vigatūpakkilese mudubhūte kammaniye
ṭhite āneñjappatte āsavānaṁ khayañāṇāya cittaṁ abhinīharati
abhininnāti so idaṁ dukkhanti yathābhūtaṁ pajānāti ayaṁ dukkhasamudayoti
yathābhūtaṁ pajānāti ayaṁ dukkhanirodhoti yathābhūtaṁ pajānāti ayaṁ
dukkhanirodhagāminī paṭipadāti yathābhūtaṁ pajānāti ime āsavāti
yathābhūtaṁ pajānāti ayaṁ āsavasamudayoti yathābhūtaṁ pajānāti ayaṁ
āsavanirodhoti yathābhūtaṁ pajānāti ayaṁ āsavanirodhagāminī paṭipadāti
yathābhūtaṁ pajānāti. Tassa evaṁ jānato evaṁ passato kāmāsavāpi
<pb n="1.112"/>
Cittaṁ vimuccati bhavāsavāpi cittaṁ vimuccati avijjāsavāpi cittaṁ
vimuccati. Vimuttasmiṁ vimuttamiti ñāṇaṁ hoti. Khīṇā jāti
vusitaṁ brahmacariyaṁ kataṁ karaṇīyaṁ nāparaṁ itthattāyāti pajānāti.
Idaṁpi kho mahārāja sandiṭṭhikaṁ sāmaññaphalaṁ purimehi sandiṭṭhikehi
sāmaññaphalehi abhikkantatarañca paṇītatarañca. Imasmā ca pana <note n="1">sīhalapotthake idaṁ nipātadvayaṁ taṁ dissati.</note>
mahārāja sandiṭṭhikā sāmaññaphalā aññaṁ sandiṭṭhikaṁ sāmaññaphalaṁ
uttaritaraṁ vā paṇītataraṁ vā natthīti.
<p rend="subhead" check="nosid">ajātasattūpāsakattapaṭivedanā</p>
<p n="139"/>Evaṁ vutte rājā māgadho ajātasattu vedehiputto
bhagavantaṁ etadavoca abhikkantaṁ bhante abhikkantaṁ bhante seyyathāpi
bhante nikkujjitaṁ vā ukkujjeyya paṭicchannaṁ vā vivareyya mūḷhassa
vā maggaṁ ācikkheyya andhakāre vā telapajjotaṁ dhāreyya cakkhumanto
rūpāni dakkhantīti evameva bhagavatā anekapariyāyena dhammo pakāsito
esāhaṁ bhante bhagavantaṁ saraṇaṁ gacchāmi dhammañca bhikkhusaṁghañca
upāsakaṁ maṁ bhagavā dhāretu ajjatagge pāṇupetaṁ saraṇaṅgataṁ accayo
maṁ bhante accagamā yathābālaṁ yathāmūḷhaṁ yathāakusalaṁ yohaṁ bhante <note n="2">Sī. bhanteti  pāṭho na dissati.</note>
pitaraṁ dhammikaṁ dhammarājānaṁ issariyassa kāraṇā jīvitā voropesiṁ
tassa me bhante bhagavā accayaṁ accayato paṭiggaṇhātu āyatiṁ
saṁvarāyāti. Taggha tvaṁ mahārāja accayo accagamā yathābālaṁ
<pb n="1.113"/>
Yathāmūḷhaṁ yathāakusalaṁ yo <note n="1">PTS. D I ,</note> tvaṁ pitaraṁ dhammikaṁ dhammarājānaṁ issariyassa
kāraṇā jīvitā voropesi yato ca kho tvaṁ mahārāja accayaṁ
accayato disvā yathādhammaṁ paṭikarosi tante mayaṁ paṭiggaṇhāma
vuḍḍhi hesā mahārāja ariyassa vinaye yo accayaṁ accayato disvā
yathādhammaṁ paṭikaroti āyatiṁ saṁvaraṁ āpajjatīti.
<p n="140"/>Evaṁ vutte rājā māgadho ajātasattu vedehiputto
bhagavantaṁ etadavoca handa cadāni mayaṁ bhante gacchāma bahukiccā
mayaṁ bahukaraṇīyāti. Yassadāni tvaṁ mahārāja kālaṁ maññasīti.
Athakho rājā māgadho ajātasattu vedehiputto bhagavato bhāsitaṁ
abhinanditvā <pb ed="P" n="1.86" set="D"/>anumoditvā uṭṭhāyāsanā bhagavantaṁ abhivādetvā
padakkhiṇaṁ katvā pakkāmi. Athakho bhagavā acirapakkantassa rañño
māgadhassa ajātasattussa vedehiputtassa bhikkhū āmantesi khatāyaṁ
bhikkhave rājā upahatāyaṁ bhikkhave rājā sacāyaṁ bhikkhave rājā
pitaraṁ dhammikaṁ dhammarājānaṁ jīvitā na voropessatha imasmiṁyevassa
āsane vīrajaṁ vītamalaṁ dhammacakkhuṁ uppajjissathāti. Idamavoca
bhagavā. Attamanā te bhikkhū bhagavato bhāsitaṁ abhinandunti.
Sāmaññaphalasuttaṁ niṭṭhitaṁ dutiyaṁ.
</xml>