<xml src="s42.xml">
<pgroup id="s42"/>
<readunit id="s42">8. gāmaṇisaṃyuttaṃ</readunit>
<p rend="subhead" sid="1">1, caṇḍasuttaṃ</p>
<pb n="4.376"/>
Gāmaṇisaṁyuttaṁ
<p n="586"/>Atha kho caṇḍo gāmaṇī <note n="1">Ma. Yu. gāmaṇi.</note> yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. Ekamantaṁ
nisinno kho caṇḍo gāmaṇī bhagavantaṁ etadavoca ko nu kho
bhante hetu ko paccayo yena midhekacco caṇḍo <note n="2">Yu. na āmeṇḍitaṁ.</note> caṇḍotve
saṅkhaṁ gacchati ko pana bhante hetu ko paccayo yena midhekacco
sorato <note n="3">Yu. na āmeṇḍitaṁ.</note> soratotveva saṅkhaṁ gacchatīti. Idha <note n="4">Yu. idha kho.</note> gāmaṇi ekaccassa
rāgo appahīno hoti rāgassa appahīnattā pare kopenti
parehi kopiyamāno kopaṁ pātukaroti so caṇḍotveva saṅkhaṁ
gacchati. Doso appahīno hoti dosassa appahīnattā pare
kopenti parehi kopiyamāno kopaṁ pātukaroti so caṇḍotveva
saṅkhaṁ gacchati. Moho appahīno hoti mohassa appahīnattā
pare kopenti parehi kopiyamāno kopaṁ pātukaroti so
caṇḍotveva saṅkhaṁ gacchati. Ayaṁ kho gāmaṇi hetu ayaṁ paccayo
yena midhekacco caṇḍo caṇḍotveva saṅkhaṁ gacchati.
<p n="587"/>Idha pana gāmaṇi ekaccassa rāgo pahīno hoti
rāgassa pahīnattā pare na kopenti parehi kopiyamāno kopaṁ
na pātukaroti so soratotveva saṅkhaṁ gacchati. Doso pahīno
hoti dosassa pahīnattā pare na kopenti parehi kopiyamāno
<pb n="4.377"/>
Kopaṁ na pātukaroti so soratotveva saṅkhaṁ gacchati. Moho
pahīno hoti mohassa pahīnattā pare na kopenti parehi
kopiyamāno kopaṁ na pātukaroti so soratotveva saṅkhaṁ gacchati
ayaṁ kho gāmaṇi hetu ayaṁ paccayo yena midhekacco sorato
soratotveva saṅkhaṁ gacchatīti.
<p n="588"/><pb ed="P" n="4.306" set="S"/>Evaṁ vutte caṇḍo gāmaṇī bhagavantaṁ etadavoca
abhikkantaṁ bhante abhikkantaṁ bhante seyyathāpi bhante nikkujjitaṁ
vā ukkujjeyya paṭicchannaṁ vā vivareyya mūḷhassa vā maggaṁ
ācikkheyya andhakāre vā telappajjotaṁ dhāreyya cakkhumanto
rūpāni dakkhantīti <note n="1">Yu. itisaddo natthi.</note>. Evameva <note n="2">Ma. evamevaṁ.</note> bhagavatā anekapariyāyena dhammo
pakāsito esāhaṁ bhante bhagavantaṁ saraṇaṁ gacchāmi dhammañca bhikkhusaṅghañca
upāsakaṁ maṁ bhante <note n="3">Ma. Yu. ayaṁ pāṭho natthi. </note> bhagavā dhāretu ajjatagge pāṇupetaṁ
saraṇaṅgatanti. Paṭhamaṁ.
<p rend="subhead" sid="2">2, tālapuṭasuttaṃ</p>
<p n="589"/>Ekaṁ samayaṁ bhagavā rājagahe viharati veḷuvane kalandakanivāpe.
Atha kho tālaputto <note n="4">Sī. Yu. talapuṭo. Ma. tālapuṭo. evamuparipi.</note> naṭagāmaṇī yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. Ekamantaṁ
nisinno kho tālaputto naṭagāmaṇī bhagavantaṁ etadavoca sutaṁ metaṁ
bhante pubbakānaṁ ācariyapācariyānaṁ naṭānaṁ bhāsamānānaṁ yo so
naṭo raṅgamajjhe samajjamajjhe saccālikena janaṁ hāseti rameti
<pb n="4.378"/>
So kāyassa bhedā paraṁ maraṇā pahāsānaṁ devānaṁ sahabyataṁ
upapajjatīti. Idha bhagavā kimāhāti. Alaṁ gāmaṇi tiṭṭhatetaṁ
mā maṁ etaṁ pucchīti.
<p n="590"/>Dutiyampi kho tālaputto naṭagāmaṇī bhagavantaṁ etadavoca
sutammetaṁ bhante pubbakānaṁ ācariyapācariyānaṁ naṭānaṁ bhāsamānānaṁ
yo so naṭo raṅgamajjhe samajjamajjhe saccālikena janaṁ hāseti
rameti so kāyassa bhedā paraṁ maraṇā pahāsānaṁ devānaṁ sahabyataṁ
upapajjatīti. Idha bhagavā kimāhāti. Alaṁ gāmaṇi tiṭṭhatetaṁ
mā maṁ etaṁ pucchīti. Tatiyampi kho tālaputto naṭagāmaṇī bhagavantaṁ
etadavoca sutammetaṁ bhante pubbakānaṁ ācariyapācariyānaṁ naṭānaṁ
bhāsamānānaṁ yo so naṭo raṅgamajjhe samajjamajjhe saccālikena
janaṁ hāseti rameti <pb ed="P" n="4.307" set="S"/>so kāyassa bhedā paraṁ maraṇā pahāsānaṁ
devānaṁ sahabyataṁ upapajjatīti. Idha bhagavā kimāhāti.
<p n="591"/>Addhā kho tyāhaṁ gāmaṇi nālatthaṁ <note n="1">Ma. na labhāmi.</note> alaṁ gāmaṇi
tiṭṭhatetaṁ mā maṁ etaṁ pucchīti. Apica tyāhaṁ byākarissāmi.
Pubbe kho gāmaṇi sattā avītarāgā rāgabandhanabandhā <note n="2">Ma. Yu. ... baddhā. evamuparipi.</note> tesaṁ naṭo
raṅgamajjhe samajjamajjhe ye dhammā rajaniyā te upasaṁharati bhiyyo
sarāgāya <note n="3">Ma. bhiyyoso  mattāya. Yu. bhiyyoso mattāya sarāgāya. evamuparipi.</note>. Pubbe kho gāmaṇi sattā avītadosā dosabandhanabandhā
tesaṁ naṭo raṅgamajjhe samajjamajjhe ye dhammā dosaniyā
<pb n="4.379"/>
Te upasaṁharati bhiyyo sadosāya. Pubbe kho gāmaṇi sattā
avītamohā mohabandhanabandhā tesaṁ naṭo raṅgamajjhe samajjamajjhe
ye dhammā mohaniyā te upasaṁharati bhiyyo samohāya. So
attanā matto pamatto pamāde ṭhatvā <note n="1">Ma. Yu. pare madetvā pamādetvā.</note> kāyassa bhedā paraṁ
maraṇā pahāso nāma nirayo tattha upapajjati. Sace kho
panassa evaṁ diṭṭhi hoti yo so naṭo raṅgamajjhe samajjamajjhe
saccālikena janaṁ hāseti rameti so kāyassa bhedā paraṁ maraṇā
pahāsānaṁ devānaṁ sahabyataṁ upapajjatīti. Sāssa ca <note n="2">Ma. Yu. casaddo natthi.</note> hoti
micchādiṭṭhi micchādiṭṭhikassa kho panāhaṁ gāmaṇi purisapuggalassa
dvinnaṁ gatīnaṁ aññataraṁ gatiṁ vadāmi nirayaṁ vā tiracchānayoniṁ vāti.
<p n="592"/>Evaṁ vutte tālaputto naṭagāmaṇī parodi assūni
pavattesi. Etaṁ kho tyāhaṁ gāmaṇi nālatthaṁ alaṁ gāmaṇi
tiṭṭhatetaṁ mā maṁ etaṁ pucchīti. Nāhaṁ bhante etaṁ rodāmi
yaṁ maṁ bhagavā evamāha. Api cāhaṁ bhante pubbakehi ācariyapācariyehi
naṭehi dīgharattaṁ nikato vañcito paluddho yo so
naṭo <pb ed="P" n="4.308" set="S"/>raṅgamajjhe samajjamajjhe saccālikena janaṁ hāseti rameti
so kāyassa bhedā paraṁ maraṇā pahāsānaṁ devānaṁ sahabyataṁ
upapajjatīti. Abhikkantaṁ bhante abhikkantaṁ bhante seyyathāpi
bhante nikkujjitaṁ vā ukkujjeyya paṭicchannaṁ vā vivareyya mūḷhassa
<pb n="4.380"/>
Vā maggaṁ ācikkheyya andhakāre vā telappajjotaṁ dhāreyya cakkhumanto
rūpāni dakkhantīti <note n="1">Yu. itisaddo natthi.</note>. Evameva <note n="2">Ma. Yu. evamevaṁ.</note> bhagavatā anekapariyāyena dhammo
pakāsito. Esāhaṁ bhante bhagavantaṁ saraṇaṁ gacchāmi dhammañca
bhikkhusaṅghañca labheyyāhaṁ bhante bhagavato santike pabbajjaṁ
labheyyaṁ upasampadanti. Alattha kho tālaputto naṭagāmaṇī
bhagavato santike pabbajjaṁ alattha upasampadaṁ. Acirūpasampanno
ca panāyasmā tālaputto eko vūpakaṭṭho appamatto ātāpī
pahitatto viharanto .pe. Aññataro ca panāyasmā tālaputto
arahataṁ ahosīti. Dutiyaṁ.
<p rend="subhead" sid="3">3, yodhājīvasuttaṃ</p>
<p n="593"/>Atha kho yodhājīvo gāmaṇī yena bhagavā tenupasaṅkami
upasaṅkamitvā .pe. Ekamantaṁ nisinno kho yodhājīvo gāmaṇī
bhagavantaṁ etadavoca sutammetaṁ bhante pubbakānaṁ ācariyapācariyānaṁ
yodhājīvānaṁ bhāsamānānaṁ yo so yodhājīvo saṅgāme ussahati
vāyamati tamenaṁ ussahantaṁ vāyamantaṁ pare hananti pariyāpādenti
so kāyassa bhedā paraṁ maraṇā sarajitānaṁ <note n="3">Ma. parajitānaṁ.  Yu. saraṇjitānaṁ. evamuparipi.</note> devānaṁ sahabyataṁ
upapajjatīti. Idha bhagavā kimāhāti. Alaṁ gāmaṇi tiṭṭhatetaṁ
mā maṁ etaṁ pucchīti. Dutiyampi kho .pe. Tatiyampi kho
yodhājīvo gāmaṇī bhagavantaṁ etadavoca sutammetaṁ bhante pubbakānaṁ
ācariyapācariyānaṁ yodhājīvānaṁ bhāsamānānaṁ yo so yodhājīvo
<pb n="4.381"/>
Saṅgāme ussahati vāyamati tamenaṁ ussahantaṁ vāyamantaṁ pare
hananti pariyāpādenti so kāyassa bhedā paraṁ maraṇā sarajitānaṁ
devānaṁ sahabyataṁ upapajjatīti. Idha bhagavā kimāhāti. <pb ed="P" n="4.309" set="S"/>Addhā
kho tyāhaṁ gāmaṇi nālatthaṁ alaṁ gāmaṇi tiṭṭhatetaṁ mā maṁ
etaṁ pucchīti. Apica tyāhaṁ byākarissāmi. Yo so gāmaṇi
yodhājīvo saṅgāme ussahati vāyamati tassa taṁ cittaṁ pubbe
gahitaṁ <note n="1">Yu. hīnaṁ.</note> dukkaṭaṁ duppaṇihitaṁ ime sattā haññantu vā vajjhantu
vā ucchijjantu vā vinassantu vā <note n="2">Yu. vāsaddo natthi.</note> mā vā ahesuṁ iti vāti.
Tamenaṁ ussahantaṁ vāyamantaṁ pare hananti pariyāpādenti so
kāyassa bhedā paraṁ maraṇā sarajito <note n="3">Ma. parajito.</note> nāma nirayo tattha upapajjati.
Sace kho panassa evaṁ diṭṭhi hoti yo so yodhājīvo saṅgāme
ussahati vāyamati tamenaṁ ussahantaṁ vāyamantaṁ pare hananti
pariyāpādenti so kāyassa bhedā paraṁ maraṇā sarajitānaṁ
devānaṁ sahabyataṁ upapajjatīti. Sāssa hoti micchādiṭṭhi.
Micchādiṭṭhikassa kho panāhaṁ gāmaṇi purisapuggalassa dvinnaṁ gatīnaṁ
aññataraṁ gatiṁ vadāmi nirayaṁ vā tiracchānayoniṁ vāti.
<p n="594"/>Evaṁ vutte yodhājīvo gāmaṇī parodi assūni pavattesi.
Etaṁ kho tyāhaṁ gāmaṇi nālatthaṁ alaṁ gāmaṇi tiṭṭhatetaṁ mā
maṁ etaṁ pucchīti. Nāhaṁ bhante etaṁ rodāmi yaṁ maṁ bhagavā
<pb n="4.382"/>
Evamāha. Api cāhaṁ bhante pubbakehi ācariyapācariyehi yodhājīvehi
dīgharattaṁ nikato vañcito paluddho yo so yodhājīvo
saṅgāme ussahati vāyamati tamenaṁ ussahantaṁ vāyamantaṁ pare
hananti pariyāpādenti so kāyassa bhedā paraṁ maraṇā sarajitānaṁ
devānaṁ sahabyataṁ upapajjatīti. Abhikkantaṁ bhante abhikkantaṁ bhante
.pe. Ajjatagge pāṇupetaṁ saraṇaṅgatanti. Tatiyaṁ.
<p rend="subhead" sid="4">4, hatthārohasuttaṃ</p>
<p n="595"/><pb ed="P" n="4.310" set="S"/>Atha kho hatthāroho gāmaṇī yena bhagavā tenupasaṅkami
upasaṅkamitvā .pe. Ajjatagge pāṇupetaṁ saraṇaṅgatanti.
Catutthaṁ.
<p rend="subhead" sid="5">5, assārohasuttaṃ</p>
<p n="596"/>Atha kho assāroho gāmaṇī yena bhagavā tenupasaṅkami
upasaṅkamitvā ekamantaṁ nisīdi. Ekamantaṁ nisinno kho assāroho
gāmaṇī bhagavantaṁ etadavoca sutammetaṁ bhante pubbakānaṁ ācariyapācariyānaṁ
assārohānaṁ bhāsamānānaṁ yo so assāroho saṅgāme
ussahati vāyamati tamenaṁ ussahantaṁ vāyamantaṁ pare hananti
pariyāpādenti so kāyassa bhedā paraṁ maraṇā sarajitānaṁ
devānaṁ sahabyataṁ upapajjatīti. Idha bhagavā kimāhāti. Alaṁ
gāmaṇi tiṭṭhatetaṁ mā maṁ etaṁ pucchīti. Dutiyampi kho .pe.
Tatiyampi kho assāroho gāmaṇī bhagavantaṁ etadavoca sutammetaṁ
bhante pubbakānaṁ ācariyapācariyānaṁ assārohānaṁ bhāsamānānaṁ yo
so assāroho saṅgāme ussahati vāyamati tamenaṁ ussahantaṁ
<pb n="4.383"/>
Vāyamantaṁ pare hananti pariyāpādenti so kāyassa bhedā paraṁ
maraṇā sarajitānaṁ devānaṁ sahabyataṁ upapajjatīti. Idha bhagavā
kimāhāti. Addhā kho tyāhaṁ gāmaṇi nālatthaṁ alaṁ gāmaṇi
tiṭṭhatetaṁ mā maṁ etaṁ pucchīti. Apica kho tyāhaṁ byākarissāmi.
Yo so gāmaṇi assāroho saṅgāme ussahati vāyamati <pb ed="P" n="4.311" set="S"/>tassa
taṁ cittaṁ pubbe gahitaṁ dukkaṭaṁ duppaṇihitaṁ ime sattā haññantu
vā vajjhantu vā ucchijjantu vā vinassantu vā mā vā ahesuṁ
iti vāti. Tamenaṁ ussahantaṁ vāyamantaṁ pare hananti pariyāpādenti
so kāyassa bhedā paraṁ maraṇā sarajito nāma
nirayo tattha upapajjati. Sace kho panassa evaṁ diṭṭhi hoti
yo so assāroho saṅgāme ussahati vāyamati tamenaṁ ussahantaṁ
vāyamantaṁ pare hananti pariyāpādenti so kāyassa bhedā paraṁ
maraṇā sarajitānaṁ devānaṁ sahabyataṁ upapajjatīti. Sāssa hoti
micchādiṭṭhi. Micchādiṭṭhikassa kho panāhaṁ gāmaṇi purisapuggalassa
dvinnaṁ gatīnaṁ aññataraṁ gatiṁ vadāmi nirayaṁ vā tiracchānayoniṁ vāti.
<p n="597"/>Evaṁ vutte assāroho gāmaṇī parodi assūni
pavattesi. Etaṁ kho tyāhaṁ gāmaṇi nālatthaṁ alaṁ gāmaṇi
tiṭṭhatetaṁ mā maṁ etaṁ pucchīti. Nāhaṁ bhante etaṁ rodāmi
yaṁ maṁ bhagavā evamāha. Api cāhaṁ bhante pubbakehi ācariyapācariyehi
assārohehi dīgharattaṁ nikato vañcito paluddho yo
<pb n="4.384"/>
So assāroho saṅgāme ussahati vāyamati tamenaṁ ussahantaṁ
vāyamantaṁ pare hananti pariyāpādenti so kāyassa bhedā paraṁ
maraṇā sarajitānaṁ devānaṁ sahabyataṁ upapajjatīti. Abhikkantaṁ
bhante .pe. Ajjatagge pāṇupetaṁ saraṇaṅgatanti. Pañcamaṁ.
<p rend="subhead" sid="6">6, asibandhakaputtasuttaṃ</p>
<p n="598"/>Ekaṁ samayaṁ bhagavā nāḷandāyaṁ viharati pāvārikambavane.
Atha kho asibandhakaputto gāmaṇī yena bhagavā tenupasaṅkami upasaṅkamitvā
bhagavantaṁ abhivādetvā ekamantaṁ nisīdi. Ekamantaṁ nisinno
kho asibandhakaputto gāmaṇī bhagavantaṁ etadavoca brāhmaṇā
bhante pacchābhūmakā kāmaṇḍalukā sevālamālikā udakorohakā
aggiparicārakā te mataṁ kālakataṁ uyyāpenti nāma saññāpenti
nāma saggaṁ nāma okkāpenti. Bhagavā pana bhante arahaṁ
sammāsambuddho pahoti tathā kātuṁ yathā sabbo loko kāyassa
bhedā paraṁ maraṇā sugatiṁ saggaṁ lokaṁ upapajjeyyāti. Tenahi
gāmaṇi taññevettha paṭipucchissāmi. Yathā te khameyya tathā
naṁ byākareyyāsīti. Taṁ kiṁ maññasi gāmaṇi idhassa puriso
pāṇātipātī adinnādāyī kāmesu micchācārī musāvādī pisuṇavāco
pharusavāco samphappalāpī abhijjhālu byāpannacitto micchādiṭṭhiko
tamenaṁ mahājanakāyo saṅgamma samāgamma āyāceyya
thomeyya pañjaliko anuparisakkeyya ayaṁ puriso kāyassa bhedā
paraṁ maraṇā sugatiṁ saggaṁ lokaṁ upapajjatūti. Taṁ kiṁ maññasi
<pb n="4.385"/>
Gāmaṇi api nu so puriso mahato janakāyassa āyācanahetu vā
thomanahetu vā pañjalikāanuparisakkanahetu vā kāyassa bhedā paraṁ
maraṇā sugatiṁ saggaṁ lokaṁ upapajjeyyāti. No hetaṁ bhante.
<p n="599"/>Seyyathāpi gāmaṇi puriso mahantaṁ <note n="1">Ma. Yu. mahatiṁ.</note> puthusilaṁ gambhīre
udakarahade pakkhipeyya tamenaṁ mahājanakāyo saṅgamma samāgamma
āyāceyya thomeyya pañjaliko anuparisakkeyya ummujja bho
puthusile uplava bho <pb ed="P" n="4.313" set="S"/>puthusile thalamuplava bho puthusileti.
Taṁ kiṁ maññasi gāmaṇi api nu sā puthusilā mahato janakāyassa
āyācanahetu vā thomanahetu vā pañjalikāanuparisakkanahetu vā
ummujjeyya vā uplaveyya vā thalaṁ vā uplaveyyāti. No
hetaṁ bhante. Evameva kho gāmaṇi yo so puriso pāṇātipātī
adinnādāyī kāmesu micchācārī musāvādī pisuṇavāco pharusavāco
samphappalāpī abhijjhālu byāpannacitto micchādiṭṭhiko. Kiñcāpi
taṁ mahājanakāyo saṅgamma samāgamma āyāceyya thomeyya pañjaliko
anuparisakkeyya ayaṁ puriso kāyassa bhedā paraṁ maraṇā sugatiṁ
saggaṁ lokaṁ upapajjatūti. Atha kho so puriso kāyassa bhedā
paraṁ maraṇā apāyaṁ duggatiṁ vinipātaṁ nirayaṁ upapajjeyya.
<p n="600"/>Taṁ kiṁ maññasi gāmaṇi idhassa puriso pāṇātipātā
paṭivirato adinnādānā paṭivirato kāmesu micchācārā paṭivirato
musāvādā paṭivirato pisuṇāya vācāya paṭivirato pharusāya vācāya
<pb n="4.386"/>
Paṭivirato samphappalāpā paṭivirato anabhijjhālu abyāpannacitto
sammādiṭṭhiko tamenaṁ mahājanakāyo saṅgamma samāgamma āyāceyya
thomeyya pañjaliko anuparisakkeyya ayaṁ puriso kāyassa bhedā
paraṁ maraṇā apāyaṁ duggatiṁ vinipātaṁ nirayaṁ upapajjatūti. Taṁ kiṁ
maññasi gāmaṇi api nu so puriso mahato janakāyassa āyācanahetu
vā thomanahetu vā pañjalikāanuparisakkanahetu vā kāyassa bhedā
paraṁ maraṇā apāyaṁ duggatiṁ vinipātaṁ nirayaṁ upapajjeyyāti. No
hetaṁ bhante.
<p n="601"/>Seyyathāpi gāmaṇi puriso sappikumbhaṁ vā telakumbhaṁ
vā gambhīraṁ udakarahadaṁ <note n="1">Ma. udakarahade.</note> ogāhitvā <note n="2">Ma. Yu. ogāhetvā.</note> bhindeyya tatra yassa <note n="3">Ma. tatra yāssa. Yu.  tatrassa yā.</note> sakkharā
vā kaṭhalā vā sā adhogāmī assa yañca khvassa tatra sappi
vā telaṁ vā taṁ uddhaṅgāmi <pb ed="P" n="4.314" set="S"/>assa tamenaṁ mahājanakāyo saṅgamma
samāgamma āyāceyya thomeyya pañjaliko anuparisakkeyya osīda
bho sappitela saṁsīda bho sappitela adho gaccha bho sappitelāti.
Taṁ kiṁ maññasi gāmaṇi api nu taṁ sappitelaṁ mahato janakāyassa
āyācanahetu vā thomanahetu vā pañjalikāanuparisakkanahetu vā
osīdeyya vā saṁsīdeyya vā adho vā gaccheyyāti. No hetaṁ
bhante. Evameva kho gāmaṇi yo so puriso pāṇātipātā
paṭivirato adinnādānā paṭivirato kāmesu micchācārā paṭivirato
musāvādā paṭivirato pisuṇāya vācāya paṭivirato pharusāya vācāya
<pb n="4.387"/>
Paṭivirato samphappalāpā paṭivirato anabhijjhālu abyāpannacitto
sammādiṭṭhiko kiñcāpi taṁ mahājanakāyo saṅgamma samāgamma
āyāceyya thomeyya pañjaliko anuparisakkeyya ayaṁ puriso kāyassa
bhedā paraṁ maraṇā apāyaṁ duggatiṁ vinipātaṁ nirayaṁ upapajjatūti.
Atha kho so puriso kāyassa bhedā paraṁ maraṇā sugatiṁ saggaṁ
lokaṁ upapajjeyyāti.
<p n="602"/>Evaṁ vutte asibandhakaputto gāmaṇī bhagavantaṁ etadavoca
abhikkantaṁ bhante .pe. Ajjatagge pāṇupetaṁ saraṇaṅgatanti.
Chaṭṭhaṁ.
<p rend="subhead" sid="7">7, khettūpamasuttaṃ</p>
<p n="603"/>Ekaṁ samayaṁ bhagavā nāḷandāyaṁ viharati pāvārikambavane.
Atha kho asibandhakaputto gāmaṇī yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. Ekamantaṁ
nisinno kho asibandhakaputto gāmaṇī bhagavantaṁ etadavoca nanu
bhante bhagavā sabbapāṇabhūtahitānukampī viharatīti. Evaṁ gāmaṇi
tathāgato sabbapāṇabhūtahitānukampī viharatīti. Atha kiñcarahi bhante
bhagavā ekaccānaṁ sakkaccaṁ dhammaṁ deseti ekaccānaṁ no tathā
sakkaccaṁ dhammaṁ desetīti. <pb ed="P" n="4.315" set="S"/>Tenahi gāmaṇi taññevettha
paṭipucchissāmi. Yathā te khameyya tathā naṁ byākareyyāsi. Taṁ
kiṁ maññasi gāmaṇi idha kassakassa gahapatino tīṇi khettāni
ekaṁ khettaṁ aggaṁ ekaṁ khettaṁ majjhimaṁ ekaṁ khettaṁ hīnaṁ jaṅgalaṁ
<pb n="4.388"/>
Osaraṁ <note n="1">Ma. Yu. ūsaraṁ.</note> pāpabhūmi. Taṁ kiṁ maññasi gāmaṇi asu kassako gahapati
vījāni patiṭṭhapetukāmo kattha paṭhamaṁ patiṭṭhapeyya yaṁ vā aduṁ
khettaṁ aggaṁ yaṁ vā aduṁ khettaṁ majjhimaṁ yaṁ vā aduṁ khettaṁ hīnaṁ
jaṅgalaṁ osaraṁ pāpabhūminti. Asu bhante kassako gahapati bījāni
patiṭṭhapetukāmo yaṁ aduṁ khettaṁ aggaṁ tattha patiṭṭhapeyya tattha
patiṭṭhapetvā yaṁ aduṁ khettaṁ majjhimaṁ tattha patiṭṭhapeyya tattha
patiṭṭhapetvā yaṁ aduṁ khettaṁ hīnaṁ jaṅgalaṁ osaraṁ pāpabhūmi tattha
patiṭṭhapeyyapi nopi patiṭṭhapeyya. Taṁ kissa hetu. Antamaso
gobhattaṁpi bhavissatīti.
<p n="604"/>Seyyathāpi gāmaṇi yaṁ aduṁ khettaṁ aggaṁ evameva
mayhaṁ bhikkhu bhikkhuniyo tesāhaṁ dhammaṁ desemi ādikalyāṇaṁ majjhekalyāṇaṁ
pariyosānakalyāṇaṁ sātthaṁ sabyañjanaṁ kevalaparipuṇṇaṁ
parisuddhaṁ brahmacariyaṁ pakāsemi. Taṁ kissa hetu. Ete hi
gāmaṇi maṁdīpā maṁleṇā maṁtāṇā maṁsaraṇā viharanti. Seyyathāpi
gāmaṇi yaṁ aduṁ khettaṁ majjhimaṁ evameva mayhaṁ upāsakā upāsikāyo <note n="2">Ma. upāsakaupāsikāyo.</note>
tesāhaṁ <note n="3">Ma. Yu. tesaṁ pāhaṁ. evamuparipi.</note> dhammaṁ desemi ādikalyāṇaṁ majjhekalyāṇaṁ pariyosānakalyāṇaṁ
sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ
pakāsemi. Taṁ kissa hetu. Ete hi gāmaṇi maṁdīpā maṁleṇā
maṁtāṇā maṁsaraṇā viharanti. Seyyathāpi gāmaṇi yaṁ aduṁ khettaṁ
hīnaṁ jaṅgalaṁ <pb ed="P" n="4.316" set="S"/>osaraṁ pāpabhūmi evameva mayhaṁ aññatitthiyā
<pb n="4.389"/>
Samaṇabrāhmaṇaparibbājakā nesaṁ cāhaṁ dhammaṁ desemi ādikalyāṇaṁ
majjhekalyāṇaṁ pariyosānakalyāṇaṁ sātthaṁ sabyañjanaṁ kevalaparipuṇṇaṁ
parisuddhaṁ brahmacariyaṁ pakāsemi.
<p n="605"/>Taṁ kissa hetu. Appevanāma ekapadampi ājāneyyuṁ
taṁ nesaṁ assa dīgharattaṁ hitāya sukhāya <note n="1">Ma. Yu. sukhāyāti.</note>. Seyyathāpi gāmaṇi
purisassa tayo udakamaṇikā eko udakamaṇiko acchiddo ahāriaparihārī <note n="2">Ma. Yu. ahārī aparihārī. evamuparipi.</note>
eko udakamaṇiko acchiddo hāriparihārī <note n="3">Ma. Yu. hārī  parihārī. evamuparipi.</note> eko
udakamaṇiko chiddo hāriparihārī. Taṁ kiṁ maññasi gāmaṇi
asu puriso udakaṁ nikkhipitukāmo tattha paṭhamaṁ nikkhipeyya yo vā
so udakamaṇiko acchiddo ahāriaparihārī yo vā so udakamaṇiko
acchiddo hāriparihārī yo vā so udakamaṇiko chiddo
hāriparihārī. Asu bhante puriso udakaṁ nikkhipitukāmo yo so
udakamaṇiko acchiddo ahāriaparihārī tattha nikkhipeyya tattha
nikkhipitvā yo so udakamaṇiko acchiddo hāriparihārī tattha
nikkhipeyya tattha nikkhipitvā yo so udakamaṇiko chiddo
hāriparihārī tattha nikkhipeyyapi nopi nikkhipeyya. Taṁ kissa hetu.
Antamaso bhaṇḍadhovanaṁpi bhavissatīti.
<p n="606"/>Seyyathāpi gāmaṇi yo so udakamaṇiko acchiddo
ahāriaparihārī evameva mayhaṁ bhikkhu bhikkhuniyo tesāhaṁ dhammaṁ
desemi ādikalyāṇaṁ majjhekalyāṇaṁ pariyosānakalyāṇaṁ sātthaṁ
<pb n="4.390"/>
Sabyañjanaṁ kevalaparipuṇṇaṁ parisuddhaṁ brahmacariyaṁ pakāsemi. Taṁ
kissa hetu. Ete hi gāmaṇi maṁdīpā maṁleṇā maṁtāṇā maṁsaraṇā
viharanti. Seyyathāpi gāmaṇi yo so udakamaṇiko acchiddo
hāriparihārī evameva mayhaṁ upāsakā upāsikāyo tesaṁ <pb ed="P" n="4.317" set="S"/>ahaṁ
dhammaṁ desemi ādikalyāṇaṁ majjhekalyāṇaṁ pariyosānakalyāṇaṁ
sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ pakāsemi.
Taṁ kissa hetu. Ete hi gāmaṇi maṁdīpā maṁleṇā maṁtāṇā
maṁsaraṇā viharanti. Seyyathāpi gāmaṇi yo so udakamaṇiko
chiddo hāriparihārī evameva mayhaṁ aññatitthiyā samaṇabrāhmaṇaparibbājakā
tesaṁ ahaṁ dhammaṁ desemi ādikalyāṇaṁ majjhekalyāṇaṁ
pariyosānakalyāṇaṁ sātthaṁ sabyañjanaṁ kevalaparipuṇṇaṁ parisuddhaṁ
brahmacariyaṁ pakāsemi. Taṁ kissa hetu. Appevanāma ekapadampi
ājāneyyuṁ taṁ nesaṁ assa dīgharattaṁ hitāya sukhāyāti.
<p n="607"/>Evaṁ vutte asibandhakaputto gāmaṇī bhagavantaṁ etadavoca
abhikkantaṁ bhante .pe. Upāsakaṁ maṁ bhagavā dhāretu ajjatagge
pāṇupetaṁ saraṇaṅgatanti. Sattamaṁ.
<p rend="subhead" sid="8">8, saṅkhadhamasuttaṃ</p>
<p n="608"/>Ekaṁ samayaṁ bhagavā nāḷandāyaṁ viharati pāvārikambavane.
Atha kho asibandhakaputto gāmaṇī nigaṇṭhasāvako yena bhagavā
tenupasaṅkami upasaṅkamitvā .pe. Ekamantaṁ nisinnaṁ kho
asibandhakaputtaṁ gāmaṇiṁ bhagavā etadavoca kathaṁ nu kho gāmaṇi nigaṇṭho
<pb n="4.391"/>
Nāṭaputto sāvakānaṁ dhammaṁ desetīti. Evaṁ kho bhante nigaṇṭho
nāṭaputto sāvakānaṁ dhammaṁ deseti yokoci pāṇaṁ atimāpeti <note n="1">Ma. atipāteti. evamuparipi.</note>
sabbo so āpāyiko nerayiko yokoci adinnaṁ ādiyati
sabbo so āpāyiko nerayiko yokoci kāmesu micchācarati
sabbo so āpāyiko nerayiko yokoci musā bhaṇati sabbo
so āpāyiko nerayiko yaṁ bahulaṁ yaṁ bahulaṁ viharati tena tena
niyyatīti. Evaṁ kho bhante nigaṇṭho nāṭaputto sāvakānaṁ dhammaṁ
desetīti.
<p n="609"/>Yaṁ bahulaṁ yaṁ bahulaṁ ca gāmaṇi viharati tena <pb ed="P" n="4.318" set="S"/>tena
niyyatīti. Evaṁ sante na koci āpāyiko nerayiko bhavissati
yathā nigaṇṭhassa nāṭaputtassa vacanaṁ. Taṁ kiṁ maññasi gāmaṇi
yo so puriso pāṇātipātī rattiyā vā divasassa vā samayāsamayaṁ
upādāya katamo bahutaro samayo yaṁ <note n="2">Ma. Yu. yaṁ vā. evamuparipi.</note> so pāṇaṁ atimāpeti yaṁ
vā so pāṇaṁ nātimāpetīti. Yo so bhante puriso pāṇātipātī
rattiyā vā divasassa vā samayāsamayaṁ upādāya appataro so
samayo yaṁ so pāṇaṁ atimāpeti. Atha kho sveva bahutaro
samayo yaṁ so pāṇaṁ nātimāpetīti. Yaṁ bahulaṁ yaṁ bahulaṁ ca
gāmaṇi viharati tena tena niyyatīti. Evaṁ sante na koci
āpāyiko nerayiko bhavissati yathā nigaṇṭhassa nāṭaputtassa vacanaṁ.
<p n="610"/>Taṁ kiṁ maññasi gāmaṇi yo so puriso adinnādāyī
<pb n="4.392"/>
Rattiyā vā divasassa vā samayāsamayaṁ upādāya katamo bahutaro
samayo yaṁ so adinnaṁ ādiyati yaṁ vā so adinnaṁ nādiyatīti.
Yo so bhante puriso adinnādāyī rattiyā vā divasassa vā
samayāsamayaṁ upādāya appataro so samayo yaṁ so adinnaṁ
ādiyati. Atha kho sveva bahutaro samayo yaṁ so adinnaṁ
nādiyatīti. Yaṁ bahulaṁ yaṁ bahulaṁ ca gāmaṇi viharati tena tena
niyyatīti. Evaṁ sante na koci āpāyiko nerayiko bhavissati
yathā nigaṇṭhassa nāṭaputtassa vacanaṁ.
<p n="611"/>Taṁ kiṁ maññasi gāmaṇi yo so puriso kāmesu micchācārī
rattiyā vā divasassa vā samayāsamayaṁ upadāya katamo bahutaro
samayo yaṁ so kāmesu micchācarati yaṁ vā so kāmesu micchā
na caratīti. Yo so bhante puriso kāmesu micchācārī rattiyā
vā divasassa vā samayāsamayaṁ upādāya appataro so samayo yaṁ
so kāmesu micchācarati. Atha kho sveva bahutaro samayo yaṁ
so kāmesu micchā na caratīti. Yaṁ bahulaṁ yaṁ bahulaṁ ca gāmaṇi
viharati tena tena <pb ed="P" n="4.319" set="S"/>niyyatīti. Evaṁ sante na koci āpāyiko
nerayiko bhavissati yathā nigaṇṭhassa nāṭaputtassa vacanaṁ.
<p n="612"/>Taṁ kiṁ maññasi gāmaṇi yo so puriso musāvādī
rattiyā vā divasassa vā samayāsamayaṁ upādāya katamo bahutaro samayo
yaṁ so musā bhaṇati yaṁ vā so musā na bhaṇatīti. Yo so
<pb n="4.393"/>
Bhante puriso musāvādī rattiyā vā divasassa vā samayāsamayaṁ
upādāya appataro so samayo yaṁ so musā bhaṇati. Atha kho
sveva bahutaro samayo yaṁ so musā na bhaṇatīti. Yaṁ bahulaṁ yaṁ
bahulaṁ ca gāmaṇi viharati tena tena niyyatīti. Evaṁ sante na koci
āpāyiko nerayiko bhavissati yathā nigaṇṭhassa nāṭaputtassa vacanaṁ.
<p n="613"/>Idha gāmaṇi ekacco satthā evaṁvādī hoti evaṁdiṭṭhi
yo koci pāṇamatimāpeti sabbo so āpāyiko nerayiko yo
koci adinnaṁ ādiyati sabbo so āpāyiko nerayiko yo koci
kāmesu micchācarati sabbo so āpāyiko nerayiko yo koci
musā bhaṇati sabbo so āpāyiko nerayikoti.
<p n="614"/>Tasmiṁ kho pana gāmaṇi satthari sāvako abhippasanno
hoti tassa evaṁ hoti mayhaṁ kho satthā evaṁvādī evaṁdiṭṭhi
yo koci pāṇamatimāpeti sabbo so āpāyiko nerayikoti.
Atthi kho pana mayā pāṇo atimāpito <note n="1">Ma. atipāpito.</note> ahaṁpamhi āpāyiko
nerayikoti diṭṭhiṁ paṭilabhati taṁ gāmaṇi vācaṁ appahāya taṁ cittaṁ
appahāya taṁ diṭṭhiṁ appaṭinissajjitvā yathābhataṁ <note n="2">Yu. yathāhataṁ.</note> nikkhitto evaṁ
niraye. Mayhaṁ kho satthā evaṁvādī evaṁdiṭṭhi yo koci adinnaṁ
ādiyati sabbo so āpāyiko nerayikoti. Atthi kho pana
mayā adinnaṁ ādinnaṁ ahaṁpamhi āpāyiko nerayikoti diṭṭhiṁ
paṭilabhati taṁ gāmaṇi vācaṁ appahāya taṁ cittaṁ appahāya taṁ
<pb n="4.394"/>
Diṭṭhiṁ appaṭinissajjitvā yathābhataṁ nikkhitto evaṁ niraye. Mayhaṁ
kho satthā evaṁvādī evaṁdiṭṭhi yo koci kāmesu micchācarati
sabbo <pb ed="P" n="4.320" set="S"/>so āpāyiko nerayikoti. Atthi kho pana mayā kāmesu
micchācārā ciṇṇā ahaṁpamhi <note n="1">Ma. micchā ciṇṇaṁ ahampamhi. Yu. micchā ciṇṇamāhampamhi.</note> āpāyiko nerayikoti diṭṭhiṁ
paṭilabhati taṁ gāmaṇi vācaṁ appahāya taṁ cittaṁ appahāya taṁ diṭṭhiṁ
appaṭinissajjitvā yathābhataṁ nikkhitto evaṁ niraye. Mayhaṁ kho
satthā evaṁvādī evaṁdiṭṭhi yo koci musā bhaṇati sabbo so
āpāyiko nerayikoti. Atthi kho pana mayā musā bhaṇitaṁ ahaṁpamhi
āpāyiko nerayikoti diṭṭhiṁ paṭilabhati taṁ gāmaṇi vācaṁ appahāya
taṁ cittaṁ appahāya taṁ diṭṭhiṁ appaṭinissajjitvā yathābhataṁ nikkhitto
evaṁ niraye.
<p n="615"/>Idha pana gāmaṇi tathāgato loke uppajjati arahaṁ
sammāsambuddho vijjācaraṇasampanno sugato lokavidū anuttaro
purisadammasārathi satthā devamanussānaṁ buddho bhagavā. So anekapariyāyena
pāṇātipātaṁ garahati vigarahati pāṇātipātā viramathāti
cāha <note n="2">Yu. āha.</note> adinnādānaṁ garahati vigarahati adinnādānā viramathāti cāha
kāmesu micchācāraṁ garahati vigarahati kāmesu micchācārā viramathāti
cāha musāvādaṁ garahati vigarahati musāvādā viramathāti cāha.
Tasmiṁ kho pana gāmaṇi satthari sāvako abhippasanno hoti.
So iti paṭisañcikkhati bhagavā kho anekapariyāyena pāṇātipātaṁ
<pb n="4.395"/>
Garahati vigarahati pāṇātipātā viramathāti cāha. Atthi kho pana
mayā pāṇo atimāpito yāvatako vā tāvatako vā yo kho
pana mayā pāṇo atimāpito yāvatako vā tāvatako vā taṁ
na suṭṭhu taṁ na sādhu ahañceva kho pana tappaccayā vippaṭisārī
assaṁ na me taṁ pāpakammaṁ akataṁ bhavissatīti. So iti paṭisaṅkhāya
tañceva pāṇātipātaṁ pajahati āyatiñca pāṇātipātā paṭivirato
hoti evametassa pāpassa kammassa pahānaṁ hoti evametassa
pāpassa kammassa samatikkamo hoti.
<p n="616"/>Bhagavā kho anekapariyāyena adinnādānaṁ garahati vigarahati
adinnādānā viramathāti cāha. Atthi kho pana mayā adinnaṁ
ādinnaṁ yāvatakaṁ vā tāvatakaṁ vā yaṁ kho pana mayā adinnaṁ
ādinnaṁ yāvatakaṁ vā tāvatakaṁ vā taṁ na suṭṭhu taṁ na sādhu
ahañceva kho pana tappaccayā vippaṭisārī assaṁ na me taṁ
pāpakammaṁ akataṁ bhavissatīti. So iti paṭisaṅkhāya tañceva
adinnādānaṁ pajahati āyatiñca adinnādānā paṭivirato hoti
evametassa pāpassa kammassa pahānaṁ hoti evametassa pāpassa
kammassa samatikkamo hoti.
<p n="617"/>Bhagavā kho anekapariyāyena kāmesu micchācāraṁ garahati
vigarahati kāmesu micchācārā viramathāti cāha. Atthi kho pana
mayā kāmesu micchā ciṇṇaṁ yāvatakaṁ vā tāvatakaṁ vā yaṁ kho
<pb n="4.396"/>
Pana mayā kāmesu micchā ciṇṇaṁ yāvatakaṁ vā tāvatakaṁ vā taṁ
na suṭṭhu taṁ na sādhu ahañceva kho pana tappaccayā vippaṭisārī
assaṁ na me taṁ pāpakammaṁ akataṁ bhavissatīti. So iti paṭisaṅkhāya
tañceva kāmesu micchācāraṁ pajahati āyatiñca kāmesu micchācārā
paṭivirato hoti. Evametassa pāpassa kammassa pahānaṁ hoti
evametassa pāpassa kammassa samatikkamo hoti.
<p n="618"/>Bhagavā kho pana anekapariyāyena musāvādaṁ garahati vigarahati
musāvādā viramathāti cāha. Atthi kho pana mayā musā bhaṇitaṁ
yāvatakaṁ vā tāvatakaṁ vā yaṁ kho pana mayā musā bhaṇitaṁ yāvatakaṁ
vā tāvatakaṁ vā taṁ na suṭṭhu taṁ na sādhu ahañceva kho pana
tappaccayā vippaṭisārī assaṁ na me taṁ pāpakammaṁ akataṁ bhavissatīti.
So iti paṭisaṅkhāya tañceva musāvādaṁ pajahati āyatiñca musāvādā
paṭivirato hoti. Evametassa pāpassa kammassa pahānaṁ hoti
evametassa pāpassa kammassa samatikkamo hoti.
<p n="619"/>So pāṇātipātaṁ pahāya pāṇātipātā paṭivirato hoti
adinnādānaṁ pahāya adinnādānā paṭivirato hoti kāmesu micchācāraṁ
pahāya kāmesu micchācārā paṭivirato hoti musāvādaṁ pahāya
musāvādā paṭivirato hoti pisuṇaṁ vācaṁ pahāya pisuṇāya vācāya
paṭivirato hoti pharusaṁ vācaṁ pahāya pharusāya vācāya paṭivirato
hoti samphappalāpaṁ pahāya samphappalāpā paṭivirato hoti abhijjhaṁ
<pb n="4.397"/>
Pahāya anabhijjhālu hoti byāpādapadosaṁ <pb ed="P" n="4.322" set="S"/>pahāya abyāpannacitto
hoti micchādiṭṭhiṁ pahāya sammādiṭṭhiko hoti. Sakho so
gāmaṇi ariyasāvako evaṁ vigatābhijjho vigatabyāpādo asammūḷho
sampajāno paṭissato mettāsahagatena cetasā ekaṁ disaṁ pharitvā
viharati tathā dutiyaṁ. Tathā tatiyaṁ. Tathā catutthaṁ. Iti
uddhamadho tiriyaṁ sabbadhi sabbattatāya sabbāvantaṁ lokaṁ mettāsahagatena
cetasā vipulena mahaggatena appamāṇena averena abyāpajjhena
pharitvā viharati. Seyyathāpi gāmaṇi balavā saṅkhadhamo
appakasireneva catuddisā viññāpeyya. Evameva kho gāmaṇi evaṁ
bhāvitāya mettāya cetovimuttiyā evaṁ bahulīkatāya yaṁ pamāṇakataṁ
kammaṁ na taṁ tatrāvasissati na taṁ tatrāvatiṭṭhati. Sakho so
gāmaṇi ariyasāvako evaṁ vigatābhijjho vigatabyāpādo asammūḷho
sampajāno paṭissato karuṇāsahagatena cetasā. Muditāsahagatena
cetasā. Upekkhāsahagatena cetasā ekaṁ disaṁ pharitvā viharati
tathā dutiyaṁ. Tathā tatiyaṁ. Tathā catutthaṁ. Iti uddhamadho
tiriyaṁ sabbadhi sabbattatāya sabbāvantaṁ lokaṁ upekkhāsahagatena
cetasā vipulena mahaggatena appamāṇena averena abyāpajjhena
pharitvā viharati. Seyyathāpi gāmaṇi balavā saṅkhadhamo
appakasireneva catuddisā viññāpeyya. Evameva kho gāmaṇi evaṁ
bhāvitāya upekkhāya cetovimuttiyā evaṁ bahulīkatāya yaṁ pamāṇakataṁ
<pb n="4.398"/>
Kammaṁ na taṁ tatrāvasissati na taṁ tatrāvatiṭṭhatīti. Evaṁ
vutte asibandhakaputto gāmaṇī nigaṇṭhasāvako bhagavantaṁ etadavoca
abhikkantaṁ bhante abhikkantaṁ bhante .pe. Upāsakaṁ maṁ bhagavā dhāretu
ajjatagge pāṇupetaṁ saraṇaṅgatanti. Aṭṭhamaṁ.
<p rend="subhead" sid="9">9, kulasuttaṃ</p>
<p n="620"/>Ekaṁ samayaṁ bhagavā kosalesu cārikaṁ caramāno mahatā
bhikkhusaṅghena saddhiṁ yena nāḷandā tadavasari. <pb ed="P" n="4.323" set="S"/>Tatra sudaṁ bhagavā
nāḷandāyaṁ viharati pāvārikambavane. Tena kho pana samayena
nāḷandā dubbhikkhā hoti dvīhitikā setaṭṭhikā salākāvuttā.
Tena kho pana samayena nigaṇṭho nāṭaputto nāḷandāyaṁ
paṭivasati mahatiyā nigaṇṭhaparisāya saddhiṁ. Atha kho asibandhakaputto
gāmaṇī nigaṇṭhasāvako yena nigaṇṭho nāṭaputto tenupasaṅkami
upasaṅkamitvā nigaṇṭhaṁ nāṭaputtaṁ abhivādetvā ekamattaṁ nisīdi.
Ekamantaṁ nisinnaṁ kho asibandhakaputtaṁ gāmaṇiṁ nigaṇṭho nāṭaputto
etadavoca ehi tvaṁ gāmaṇi samaṇassa gotamassa vādaṁ āropehi
evaṁ te kalyāṇo kittisaddo abbhuggacchissati asibandhakaputtena
gāmaṇinā samaṇassa gotamassa evaṁmahiddhikassa evaṁmahānubhāvassa
vādo āropitoti. Kathaṁ panāhaṁ bhante samaṇassa gotamassa
evaṁmahiddhikassa evaṁmahānubhāvassa vādaṁ āropemīti <note n="1">Ma. Yu. āropessāmīti.</note>. Ehi tvaṁ
gāmaṇi yena samaṇo gotamo tenupasaṅkama upasaṅkamitvā
samaṇaṁ gotamaṁ evaṁ vadehi nanu bhante bhagavā anekapariyāyena
<pb n="4.399"/>
Kulānaṁ anudayaṁ vaṇṇeti anurakkhaṁ vaṇṇeti anukampaṁ vaṇṇetīti.
Sace te <note n="1">Ma. Yu. kho.</note> gāmaṇi samaṇo gotamo evaṁ puṭṭho evaṁ byākaroti
evaṁ gāmaṇi tathāgato anekapariyāyena kulānaṁ anudayaṁ vaṇṇeti
anurakkhaṁ vaṇṇeti anukampaṁ vaṇṇetīti. Tamenaṁ tvaṁ evaṁ
vadeyyāsi atha kiñcarahi bhante bhagavā nāḷande dubbhikkhe
dvīhitike setaṭṭhike salākāvutte mahatā bhikkhusaṅghena saddhiṁ
cārikañcarati ucchedāya bhagavā kulānaṁ paṭipanno anayāya bhagavā
kulānaṁ paṭipanno upaghātāya bhagavā kulānaṁ paṭipannoti. Imaṁ
kho te gāmaṇi samaṇo gotamo ubhatokoṭikaṁ pañhaṁ puṭṭho
neva sakkhati uggilituṁ neva sakkhati ogilitunti.
<p n="621"/><pb ed="P" n="4.324" set="S"/>Evaṁ bhanteti kho asibandhakaputto gāmaṇī nigaṇṭhassa
nāṭaputtassa paṭissutvā uṭṭhāyāsanā nigaṇṭhaṁ nāṭaputtaṁ
abhivādetvā padakkhiṇaṁ katvā yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. Ekamantaṁ
nisinno kho asibandhakaputto gāmaṇī bhagavantaṁ etadavoca nanu
bhante bhagavā anekapariyāyena kulānaṁ anudayaṁ vaṇṇeti anurakkhaṁ
vaṇṇeti anukampaṁ vaṇṇetīti. Evaṁ gāmaṇi tathāgato anekapariyāyena
kulānaṁ anudayaṁ vaṇṇeti anurakkhaṁ vaṇṇeti anukampaṁ
vaṇṇetīti. Atha kiñcarahi bhante bhagavā nāḷande dubbhikkhe
dvīhitike setaṭṭhike salākāvutte mahatā bhikkhusaṅghena saddhiṁ
<pb n="4.400"/>
Cārikaṁ carati ucchedāya bhagavā kulānaṁ paṭipanno anayāya bhagavā
kulānaṁ paṭipanno upaghātāya bhagavā kulānaṁ paṭipannoti.
<p n="622"/>Ito so gāmaṇi ekanavuto kappo yamahaṁ anussarāmi
nābhijānāmi kiñci kulaṁ pakkabhikkhādānena upahatapubbaṁ. Atha
kho yāni tāni kulāni addhāni mahaddhanāni mahābhogāni pahūtajātarūparajatāni
pahūtavittūpakaraṇāni pahūtadhanadhaññāni sabbāni tāni
dānasambhūtāni ceva saccasambhūtāni ca saññamasambhūtāni ca <note n="1">Ma. sāmaññasaṁbhūtāni ca.</note>. Aṭṭha
gāmaṇi hetū aṭṭha paccayā kulānaṁ upaghātāya rājato vā kulāni
upaghātaṁ gacchanti corato vā kulāni upaghātaṁ gacchanti aggito
vā kulāni upaghātaṁ gacchanti udakato vā kulāni upaghātaṁ
gacchanti nihitaṁ vā ṭhānā <note n="2">Sī. Yu. ayaṁ pāṭho natthi.</note> vigacchati <note n="3">Sī. Yu. nādhigacchanti. </note> duppayuttā vā kammantā
vipajjanti <note n="4">Yu. kammantaṁ jahanti.</note> kule vā kulaṅgāroti upapajjati yo te bhoge
vikirati vidhamati viddhaṁseti aniccatāyeva aṭṭhamīti. Ime kho
gāmaṇi aṭṭha hetū aṭṭha paccayā kulānaṁ upaghātāya. Imesu
kho gāmaṇi aṭṭhasu hetūsu aṭṭhasu paccayesu saṁvijjamānesu yo
maṁ evaṁ vadeyya ucchedāya bhagavā kulānaṁ paṭipanno anayāya
bhagavā kulānaṁ paṭipanno upaghātāya bhagavā kulānaṁ paṭipannoti.
Taṁ gāmaṇi vācaṁ appahāya taṁ cittaṁ appahāya taṁ diṭṭhiṁ appaṭinissajjitvā
yathābhataṁ nikkhitto evaṁ nirayeti.
<pb n="4.401"/>
Evaṁ vutte asibandhakaputto gāmaṇī bhagavantaṁ etadavoca abhikkantaṁ
bhante abhikkantaṁ bhante .pe. Upāsakaṁ maṁ bhagavā dhāretu
ajjatagge pāṇupetaṁ saraṇaṅgatanti. Navamaṁ.
<p rend="subhead" sid="10">10, maṇicūḷakasuttaṃ</p>
<p n="623"/>Ekaṁ samayaṁ bhagavā rājagahe viharati veḷuvane kalandakanivāpe.
Tena kho pana samayena rājantepure rājaparisāya
sannisinnānaṁ sannipatitānaṁ ayamantarākathā udapādi kappati samaṇānaṁ
sakyaputtiyānaṁ jātarūparajataṁ sādiyanti samaṇā sakyaputtiyā jātarūparajataṁ
paṭiggaṇhanti samaṇā sakyaputtiyā jātarūparajatanti.
<p n="624"/>Tena kho pana samayena maṇicūḷako gāmaṇī tassaṁ
parisāyaṁ nisinno hoti. Atha kho maṇicūḷako gāmaṇī taṁ parisaṁ
etadavoca mā ayyā evaṁ avacuttha na kappati samaṇānaṁ
sakyaputtiyānaṁ jātarūparajataṁ na sādiyanti samaṇā sakyaputtiyā
jātarūparajataṁ na paṭiggaṇhanti samaṇā sakyaputtiyā jātarūparajataṁ
nikkhittamaṇisuvaṇṇā samaṇā sakyaputtiyā apetajātarūparajatāti.
Asakkhi kho maṇicūḷako gāmaṇī taṁ parisaṁ saññāpetuṁ.
<p n="625"/>Atha kho maṇicūḷako gāmaṇī yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. <pb ed="P" n="4.326" set="S"/>Ekamantaṁ
nisinno kho maṇicūḷako gāmaṇī bhagavantaṁ etadavoca idha bhante
rājantepure rājaparisāya sannisinnānaṁ sannipatitānaṁ ayamantarākathā
udapādi kappati samaṇānaṁ sakyaputtiyānaṁ jātarūparajataṁ sādiyanti
<pb n="4.402"/>
Samaṇā sakyaputtiyā jātarūparajataṁ paṭiggaṇhanti samaṇā sakyaputtiyā
jātarūparajatanti. Evaṁ vutte ahaṁ bhante taṁ parisaṁ etadavocaṁ
mā ayyā evaṁ avacuttha na kappati samaṇānaṁ sakyaputtiyānaṁ
jātarūparajataṁ na sādiyanti samaṇā sakyaputtiyā jātarūparajataṁ na
paṭiggaṇhanti samaṇā sakyaputtiyā jātarūparajataṁ nikkhittamaṇisuvaṇṇā
samaṇā sakyaputtiyā apetajātarūparajatāti. Asakkhiṁ
khohaṁ bhante taṁ parisaṁ saññāpetuṁ. Kaccāhaṁ bhante evaṁ byākaramāno
vuttavādī ceva bhagavato homi na ca bhagavantaṁ abhūtena
abbhācikkhāmi dhammassa cānudhammaṁ byākaromi na ca koci
sahadhammiko vādānupāto <note n="1">Ma. Yu. vādānuvādo. evamuparipi.</note> gārayhaṁ ṭhānaṁ āgacchatīti.
<p n="626"/>Taggha tvaṁ gāmaṇi evaṁ byākaramāno vuttavādī ceva
me ahosi na ca maṁ abhūtena abbhācikkhasi dhammassa cānudhammaṁ
byākarosi na ca koci sahadhammiko vādānupāto <note n="1">Ma. Yu. vādānuvādo. evamuparipi.</note> gārayhaṁ ṭhānaṁ
āgacchati. Na hi gāmaṇi kappati samaṇānaṁ sakyaputtiyānaṁ jātarūparajataṁ
na sādiyanti samaṇā sakyaputtiyā jātarūparajataṁ na
paṭiggaṇhanti samaṇā sakyaputtiyā jātarūparajataṁ nikkhittamaṇisuvaṇṇā
samaṇā sakyaputtiyā apetajātarūparajatā. Yassa kho
gāmaṇi jātarūparajataṁ kappati pañcapi tassa kāmaguṇā kappanti
yassa pañca kāmaguṇā kappanti tassapi jātarūparajataṁ kappati <note n="2">Sī. Ma. idaṁ pāṭhattayaṁ na dissati.</note>
<pb n="4.403"/>
Ekaṁsenetaṁ gāmaṇi dhāreyyāsi assamaṇadhammo asakyaputtiyadhammoti.
Api cāhaṁ gāmaṇi evaṁ vadāmi tiṇaṁ tiṇatthikena
pariyesitabbaṁ dāruṁ dārutthikena pariyesitabbaṁ sakaṭaṁ sakaṭatthikena
pariyesitabbaṁ puriso purisatthikena <pb ed="P" n="4.327" set="S"/>pariyesitabbo. Na tvevāhaṁ
gāmaṇi kenaci pariyāyena jātarūparajataṁ sāditabbaṁ pariyesitabbanti
vadāmīti. Dasamaṁ.
<p rend="subhead" sid="11">11, bhadrakasuttaṃ</p>
<p n="627"/>Ekaṁ samayaṁ bhagavā mallesu viharati uruvelakappaṁ
nāma mallānaṁ nigamo. Atha kho gandhabhako gāmaṇī <note n="1">Ma. bhadrako gāmaṇi. Yu. bhadragako gāmaṇi.</note> yena bhagavā
tenupasaṅkami upasaṅkamitvā bhagavantaṁ abhivādetvā ekamantaṁ
nisīdi. Ekamantaṁ nisinno kho gandhabhako gāmaṇī bhagavantaṁ
etadavoca sādhu me bhante bhagavā dukkhassa samudayañca atthaṅgamañca
desetūti. Ahañce te gāmaṇi atītamaddhānaṁ ārabbha dukkhassa
samudayañca atthaṅgamañca deseyyaṁ evaṁ ahosi atītamaddhānanti.
Tatra te siyā kaṅkhā siyā vimati. Ahañce te gāmaṇi
anāgatamaddhānaṁ ārabbha dukkhassa samudayañca atthaṅgamañca deseyyaṁ
evaṁ bhavissati anāgatamaddhānanti. Tatrāpi te siyā kaṅkhā
siyā vimati. Api cāhaṁ gāmaṇi idheva nisinno ettheva te
nisinnassa dukkhassa samudayañca atthaṅgamañca desessāmi taṁ
<pb n="4.404"/>
Suṇohi sādhukaṁ manasikarohi bhāsissāmīti. Evaṁ bhanteti
kho gandhabhako gāmaṇī bhagavato paccassosi. Bhagavā etadavoca
taṁ kiṁ maññasi gāmaṇi atthi te uruvelakappe manussā yesaṁ
te vadhena vā bandhena vā jāniyā vā garahāya vā uppajjeyyuṁ
sokaparidevadukkhadomanassupāyāsāti. Atthi me bhante uruvelakappe
manussā yesaṁ me vadhena vā bandhena vā jāniyā vā garahāya
vā uppajjeyyuṁ sokaparidevadukkhadomanassupāyāsāti. Atthi pana
te gāmaṇi uruvelakappe manussā yesaṁ <pb ed="P" n="4.328" set="S"/>te vadhena vā bandhena
vā jāniyā vā garahāya vā nuppajjeyyuṁ sokaparidevadukkha-
domanassupāyāsāti. Atthi me bhante uruvelakappe manussā yesaṁ me
vadhena vā bandhena vā jāniyā vā garahāya vā nuppajjeyyuṁ
sokaparidevadukkhadomanassupāyāsāti. Ko nu kho gāmaṇi hetu
ko paccayo yena te ekaccānaṁ uruvelakappiyānaṁ manussānaṁ
vadhena vā bandhena vā jāniyā vā garahāya vā uppajjeyyuṁ
sokaparidevadukkhadomanassupāyāsā. Ko vā pana gāmaṇi hetu
ko paccayo yena te ekaccānaṁ uruvelakappiyānaṁ manussānaṁ vadhena
vā bandhena vā jāniyā vā garahāya vā nuppajjeyyuṁ
sokaparidevadukkhadomanassupāyāsāti. Yesaṁ me bhante uruvelakappiyānaṁ
manussānaṁ vadhena vā bandhena vā jāniyā vā garahāya vā
uppajjeyyuṁ sokaparidevadukkhadomanassupāyāsā atthi me tesu
<pb n="4.405"/>
Chandarāgo. Yesampana me bhante uruvelakappiyānaṁ manussānaṁ vadhena
vā bandhena vā jāniyā vā garahāya vā nuppajjeyyuṁ
sokaparidevadukkhadomanassupāyāsā natthi me tesu chandarāgoti.
Iminā tvaṁ gāmaṇi dhammena diṭṭhena viditena akālikena pattena
pariyogāḷhena atītānāgate nayaṁ nehi yaṁ kho kiñci atītamaddhānaṁ
dukkhaṁ uppajjamānaṁ uppajji sabbantaṁ chandamūlakaṁ chandanidānaṁ
chando hi mūlaṁ dukkhassa. Yampi hi kiñci anāgatamaddhānaṁ
dukkhaṁ uppajjamānaṁ uppajjissati sabbantaṁ chandamūlakaṁ chandanidānaṁ
chando hi mūlaṁ dukkhassāti. Acchariyaṁ bhante abbhutaṁ bhante
yāva subhāsitañcidaṁ tena bhagavatā yaṅkiñci atītamaddhānaṁ dukkhaṁ
uppajjamānaṁ <pb ed="P" n="4.329" set="S"/>uppajji sabbantaṁ chandamūlakaṁ chandanidānaṁ chando
hi mūlaṁ dukkhassāti. Yaṅkiñci anāgatamaddhānaṁ dukkhaṁ uppajjamānaṁ
uppajjissati sabbantaṁ chandamūlakaṁ chandanidānaṁ chando hi mūlaṁ
dukkhassāti. Atthi me bhante ciravāsī nāma kumāro bahi
āvasathe paṭivasati so khvāhaṁ bhante kālasseva vuṭṭhāya purisaṁ
uyyojemi gaccha bhaṇe ciravāsiṁ kumāraṁ jānāhīti. Yāvakīvañca
bhante so puriso nāgacchati tassa me hoteva aññathattaṁ mā
hevaṁ <note n="1">Ma. Yu. heva.</note> ciravāsissa kumārassa kiñci ābādhayethāti <note n="2">Ma. ābādhayissathāti. Yu. ābādhayessati.</note>.
<p n="628"/>Taṁ kiṁ maññasi gāmaṇi ciravāsissa <note n="3">Yu. te.</note> kumārassa vadhena vā
bandhena vā jāniyā vā garahāya vā uppajjeyyuṁ sokaparideva-
dukkhadomanassupāyāsāti.
<pb n="4.406"/>
Ciravāsissa me bhante kumārassa vadhena vā
bandhena vā jāniyā vā garahāya vā jīvitassapi siyā aññathattaṁ
kiṁ pana me nuppajjissanti sokaparidevadukkhadomanassupāyāsāti.
Iminā kho etaṁ gāmaṇi pariyāyena veditabbaṁ yaṅkiñci dukkhaṁ
uppajjamānaṁ uppajjati sabbantaṁ chandamūlakaṁ chandanidānaṁ chando
hi mūlaṁ dukkhassāti. Taṁ kiṁ maññasi gāmaṇi yadā te ciravāsimātā
adiṭṭhā ahosi assutā ahosi te ciravāsimātuyā chando vā
rāgo vā pemaṁ vāti. No hetaṁ bhante. Dassanaṁ vā te gāmaṇi
āgamma savanaṁ vā <note n="1">Yu. te gāmaṇi āgamma.</note> evaṁ te ahosi ciravāsimātuyā chando vā
rāgo vā pemaṁ vāti. Evaṁ bhante. Taṁ kiṁ maññasi gāmaṇi
ciravāsimātuyā te vadhena vā bandhena vā jāniyā vā garahāya vā
uppajjeyyuṁ sokaparidevadukkhadomanassupāyāsāti. <pb ed="P" n="4.330" set="S"/>Ciravāsimātuyā
me bhante vadhena vā bandhena vā jāniyā vā garahāya vā jīvitassapi
siyā aññathattaṁ kiṁ pana me nuppajjissanti sokaparidevadukkhadomanassupāyāsāti.
Iminā kho etaṁ gāmaṇi pariyāyena veditabbaṁ
yaṅkiñci dukkhaṁ uppajjamānaṁ uppajjati sabbantaṁ chandamūlakaṁ chandanidānaṁ
chando hi mūlaṁ dukkhassāti. Ekādasamaṁ.
<p rend="subhead" sid="12">12, rāsiyasuttaṃ</p>
<p n="629"/>Atha kho rāsiyo gāmaṇī yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. Ekamantaṁ
nisinno kho rāsiyo gāmaṇī bhagavantaṁ etadavoca sutammetaṁ bhante
<pb n="4.407"/>
Samaṇo gotamo sabbaṁ tapaṁ garahati sabbaṁ tapassiṁ lūkhajīviṁ ekaṁsena
upavadati upakkosatīti. Ye te bhante evamāhaṁsu samaṇo gotamo
sabbaṁ tapaṁ garahati sabbaṁ tapassiṁ lūkhajīviṁ ekaṁsena upavadati
upakkosatīti. Kacci te bhante bhagavato vuttavādino na ca
bhagavantaṁ abhūtena abbhācikkhanti dhammassa cānudhammaṁ byākaronti
na ca koci sahadhammiko vādānupāto gārayhaṁ ṭhānaṁ āgacchatīti. Ye
te gāmaṇi evamāhaṁsu samaṇo gotamo sabbaṁ tapaṁ garahati sabbaṁ
tapassiṁ lūkhajīviṁ ekaṁsena upavadati upakkosatīti. Na me te
vuttavādino abbhācikkhanti ca pana mante asatā abhūtena <note n="1">Ma. asatā tucchā abhūtena.</note>.
<p n="630"/>Dveme gāmaṇi antā pabbajitena na sevitabbā yo
cāyaṁ kāmesu kāmasukhallikānuyogo hīno gammo pothujjaniko anariyo
anatthasañhito yo cāyaṁ attakilamathānuyogo dukkho anariyo
anatthasañhito. Ete te gāmaṇi ubho ante anupagamma
majjhimā paṭipadā tathāgatena abhisambuddhā <pb ed="P" n="4.331" set="S"/>cakkhukaraṇī ñāṇakaraṇī
upasamāya abhiññāya sambodhāya nibbānāya saṁvattati. Katamā
ca sā gāmaṇi majjhimā paṭipadā tathāgatena abhisambuddhā cakkhukaraṇī
ñāṇakaraṇī upasamāya abhiññāya sambodhāya nibbānāya
saṁvattati. Ayameva ariyo aṭṭhaṅgiko maggo. Seyyathīdaṁ. Sammādiṭṭhi
.pe. Sammāsamādhi. Ayaṁ kho sā gāmaṇi majjhimā
<pb n="4.408"/>
Paṭipadā tathāgatena abhisambuddhā cakkhukaraṇī ñāṇakaraṇī upasamāya
abhiññāya sambodhāya nibbānāya saṁvattati.
<p n="631"/>Tayome <note n="1">Ma. tayo khome.</note> gāmaṇi kāmabhogino santo saṁvijjamānā
lokasmiṁ. Katame tayo. Idha gāmaṇi ekacco kāmabhogī
adhammena bhoge pariyesati sāhasena adhammena bhoge pariyesitvā
sāhasena na attānaṁ sukheti na <note n="2">Yu. nasaddo natthi.</note> pīṇeti na saṁvibhajati na puññāni
karoti. Idha pana gāmaṇi ekacco kāmabhogī adhammena bhoge
pariyesati sāhasena adhammena bhoge pariyesitvā sāhasena attānaṁ
sukheti pīṇeti na saṁvibhajati na puññāni karoti. Idha pana gāmaṇi
ekacco kāmabhogī adhammena bhoge pariyesati sāhasena adhammena
bhoge pariyesitvā sāhasena attānaṁ sukheti pīṇeti saṁvibhajati
puññāni karoti.
<p n="632"/>Idha pana gāmaṇi ekacco kāmabhogī dhammādhammena bhoge
pariyesati sāhasenapi asāhasenapi dhammādhammena bhoge pariyesitvā
sāhasenapi asāhasenapi <pb ed="P" n="4.332" set="S"/>na attānaṁ sukheti na <note n="2">Yu. nasaddo natthi.</note> pīṇeti na saṁvibhajati
na puññāni karoti. Idha pana gāmaṇi ekacco kāmabhogī dhammādhammena
bhoge pariyesati sāhasenapi asāhasenapi dhammādhammena bhoge
pariyesitvā sāhasenapi asāhasenapi attānaṁ sukheti pīṇeti na
saṁvibhajati na puññāni karoti. Idha gāmaṇi ekacco kāmabhogī
dhammādhammena bhoge pariyesati sāhasenapi asāhasenapi dhammādhammena
<pb n="4.409"/>
Bhoge pariyesitvā sāhasenapi asāhasenapi attānaṁ sukheti pīṇeti
saṁvibhajati puññāni karoti.
<p n="633"/>Idha pana gāmaṇi ekacco kāmabhogī dhammena bhoge
pariyesati asāhasena dhammena bhoge pariyesitvā asāhasena na
attānaṁ sukheti na <note n="1">Yu. nasaddo natthi.</note> pīṇeti na saṁvibhajati na puññāni karoti. Idha
pana gāmaṇi ekacco kāmabhogī dhammena bhoge pariyesati asāhasena
dhammena bhoge pariyesitvā asāhasena attānaṁ sukheti pīṇeti na
saṁvibhajati na puññāni karoti. Idha pana gāmaṇi ekacco kāmabhogī
dhammena bhoge pariyesati asāhasena dhammena bhoge pariyesitvā
asāhasena attānaṁ sukheti pīṇeti saṁvibhajati puññāni karoti te
ca bhoge gadhito mucchito ajjhāpanno anādīnavadassāvī anissaraṇapañño
paribhuñjati. Idha pana gāmaṇi ekacco kāmabhogī dhammena
bhoge pariyesati asāhasena dhammena bhoge pariyesitvā asāhasena
attānaṁ sukheti pīṇeti saṁvibhajati puññāni karoti te ca bhoge
agadhito amucchito anajjhāpanno ādīnavadassāvī nissaraṇapañño
paribhuñjati.
<p n="634"/>Tatra gāmaṇi yvāyaṁ kāmabhogī adhammena bhoge pariyesati
sāhasena adhammena bhoge pariyesitvā sāhasena na attānaṁ sukheti
na pīṇeti na saṁvibhajati na puññāni karoti. Ayaṁ gāmaṇi kāmabhogī
tīhi ṭhānehi gārayho. Katamehi tīhi ṭhānehi gārayho.
<pb n="4.410"/>
Adhammena bhoge pariyesati sāhasenāti iminā paṭhamena ṭhānena
gārayho. Na attānaṁ sukheti na <note n="1">Yu. nasaddo natthi.</note> pīṇetīti iminā dutiyena ṭhānena
gārayho. Na saṁvibhajati na puññāni karotīti iminā tatiyena ṭhānena
gārayho. Ayaṁ gāmaṇi kāmabhogī imehi tīhi ṭhānehi gārayho.
<p n="635"/>Tatra gāmaṇi yvāyaṁ kāmabhogī adhammena bhoge pariyesati
sāhasena adhammena bhoge pariyesitvā sāhasena attānaṁ sukheti pīṇeti
na saṁvibhajati na puññāni karoti. Ayaṁ gāmaṇi kāmabhogī dvīhi
ṭhānehi gārayho ekena ṭhānena pāsaṁso. Katamehi dvīhi ṭhānehi
gārayho. Adhammena bhoge pariyesati sāhasenāti iminā paṭhamena
ṭhānena gārayho. Na saṁvibhajati na puññāni karotīti iminā
dutiyena ṭhānena gārayho. Katamena ekena ṭhānena pāsaṁso.
Attānaṁ sukheti pīṇetīti iminā ekena ṭhānena pāsaṁso. Ayaṁ
gāmaṇi kāmabhogī imehi dvīhi ṭhānehi gārayho iminā ekena
ṭhānena pāsaṁso.
<p n="636"/>Tatra gāmaṇi yvāyaṁ kāmabhogī adhammena bhoge pariyesati
sāhasena adhammena bhoge pariyesitvā sāhasena <pb ed="P" n="4.334" set="S"/>attānaṁ sukheti
pīṇeti saṁvibhajati puññāni karoti. Ayaṁ gāmaṇi kāmabhogī ekena
ṭhānena gārayho dvīhi ṭhānehi pāsaṁso. Katamena ekena
ṭhānena gārayho. Adhammena bhoge pariyesati sāhasenāti iminā
ekena ṭhānena gārayho. Katamehi dvīhi ṭhānehi pāsaṁso.
<pb n="4.411"/>
Attānaṁ sukheti pīṇetīti iminā paṭhamena ṭhānena pāsaṁso. Saṁvibhajati
puññāni karotīti iminā dutiyena ṭhānena pāsaṁso. Ayaṁ gāmaṇi
kāmabhogī iminā ekena ṭhānena gārayho imehi dvīhi ṭhānehi
pāsaṁso.
<p n="637"/>Tatra gāmaṇi yvāyaṁ kāmabhogī dhammādhammena bhoge
pariyesati sāhasenapi asāhasenapi dhammādhammena bhoge pariyesitvā
sāhasenapi asāhasenapi na attānaṁ sukheti na pīṇeti na saṁvibhajati
na puññāni karoti. Ayaṁ gāmaṇi kāmabhogī ekena ṭhānena
pāsaṁso tīhi ṭhānehi gārayho. Katamena ekena ṭhānena
pāsaṁso. Dhammena bhoge pariyesati asāhasenāti iminā ekena
ṭhānena pāsaṁso. Katamehi tīhi ṭhānehi gārayho. Adhammena
bhoge pariyesati sāhasenāti iminā paṭhamena ṭhānena gārayho.
Na attānaṁ sukheti na pīṇetīti iminā dutiyena ṭhānena gārayho.
Na saṁvibhajati na puññāni karotīti iminā tatiyena ṭhānena gārayho.
Ayaṁ gāmaṇi kāmabhogī iminā ekena ṭhānena pāsaṁso imehi
tīhi ṭhānehi gārayho.
<p n="638"/>Tatra gāmaṇi yvāyaṁ kāmabhogī dhammādhammena bhoge
pariyesati sāhasenapi asāhasenapi dhammādhammena bhoge pariyesitvā
sāhasenapi asāhasenapi attānaṁ sukheti piṇeti na saṁvibhajati na
puññāni karoti. Ayaṁ gāmaṇi kāmabhogī dvīhi ṭhānehi pāsaṁso
<pb n="4.412"/>
Dvīhi ṭhānehi gārayho. Katamehi dvīhi ṭhānehi pāsaṁso.
Dhammena bhoge pariyesati asāhasenāti iminā paṭhamena ṭhānena
pāsaṁso. Attānaṁ sukheti pīṇetīti iminā dutiyena ṭhānena
pāsaṁso. Katamehi dvīhi ṭhānehi gārayho. Adhammena bhoge
pariyesati sāhasenāti iminā paṭhamena ṭhānena gārayho. Na
saṁvibhajati na puññāni karotīti iminā dutiyena ṭhānena gārayho.
Ayaṁ gāmaṇi kāmabhogī imehi dvīhi ṭhānehi pāsaṁso imehi
dvīhi ṭhānehi gārayho.
<p n="639"/>Tatra gāmaṇi yvāyaṁ kāmabhogī dhammādhammena bhoge
pariyesati sāhasenapi asāhasenapi dhammādhammena bhoge pariyesitvā
sāhasenapi asāhasenapi attānaṁ sukheti pīṇeti saṁvibhajati puññāni
karoti. Ayaṁ gāmaṇi kāmabhogī tīhi ṭhānehi pāsaṁso ekena
ṭhānena gārayho. Katamehi tīhi ṭhānehi pāsaṁso. Dhammena
bhoge pariyesati asāhasenāti iminā paṭhamena ṭhānena pāsaṁso.
Attānaṁ sukheti pīṇetīti iminā dutiyena ṭhānena pāsaṁso. Saṁvibhajati
puññāni karotīti iminā tatiyena ṭhānena pāsaṁso. Katamena
ekena ṭhānena gārayho. Adhammena bhoge pariyesati sāhasenāti
iminā ekena ṭhānena gārayho. Ayaṁ gāmaṇi kāmabhogī imehi
tīhi ṭhānehi pāsaṁso iminā ekena ṭhānena gārayho.
<p n="640"/>Tatra gāmaṇi yvāyaṁ kāmabhogī dhammena bhoge pariyesati
<pb n="4.413"/>
Asāhasena dhammena bhoge pariyesitvā asāhasena na attānaṁ sukheti
na pīṇeti na saṁvibhajati na puññāni karoti. Ayaṁ gāmaṇi
kāmabhogī ekena ṭhānena pāsaṁso dvīhi ṭhānehi gārayho.
Katamena ekena ṭhānena pāsaṁso. Dhammena bhoge pariyesati
asāhasenāti iminā ekena ṭhānena pāsaṁso. Katamehi dvīhi
ṭhānehi gārayho. Na attānaṁ sukheti na pīṇetīti iminā paṭhamena
ṭhānena gārayho. Na saṁvibhajati na puññāni karotīti iminā
dutiyena ṭhānena gārayho. Ayaṁ gāmaṇi kāmabhogī iminā ekena
ṭhānena pāsaṁso imehi dvīhi ṭhānehi gārayho.
<p n="641"/><pb ed="P" n="4.336" set="S"/>Tatra gāmaṇi yvāyaṁ kāmabhogī dhammena bhoge pariyesati
asāhasena dhammena bhoge pariyesitvā asāhasena attānaṁ sukheti
pīṇeti na saṁvibhajati na puññāni karoti. Ayaṁ gāmaṇi kāmabhogī
davīhi ṭhānehi pāsaṁso ekena ṭhānena gārayho. Katamehi dvīhi
ṭhānehi pāsaṁso. Dhammena bhoge pariyesati asāhasenāti iminā
paṭhamena ṭhānena pāsaṁso. Attānaṁ sukheti pīṇetīti iminā
dutiyena ṭhānena pāsaṁso. Katamena ekena ṭhānena gārayho.
Na saṁvibhajati na puññāni karotīti iminā ekena ṭhānena gārayho.
Ayaṁ gāmaṇi kāmabhogī imehi dvīhi ṭhānehi pāsaṁso iminā
ekena ṭhānena gārayho.
<p n="642"/>Tatra gāmaṇi yvāyaṁ kāmabhogī dhammena bhoge pariyesati
<pb n="4.414"/>
Asāhasena dhammena bhoge pariyesitvā asāhasena attānaṁ sukheti
pīṇeti saṁvibhajati puññāni karoti te ca bhoge gadhito mucchito
ajjhāpanno <note n="1">Ma. ajjhopanno.</note> anādīnavadassāvī anissaraṇapañño paribhuñjati. Ayaṁ
gāmaṇi kāmabhogī tīhi ṭhānehi pāsaṁso ekena ṭhānena gārayho
katamehi tīhiṭhā nehi pāsaṁso. Dhammena bhoge pariyesati asāhasenāti
iminā paṭhamena ṭhānena pāsaṁso. Attānaṁ sukheti pīṇetīti
iminā dutiyena ṭhānena pāsaṁso. Saṁvibhajati puññāni karotīti
iminā tatiyena ṭhānena pāsaṁso. Katamena ekena ṭhānena
gārayho. Te ca bhoge gadhito mucchito ajjhāpanno anādīnavadassāvī
anissaraṇapañño paribhuñjatīti iminā ekena ṭhānena
gārayho. Ayaṁ gāmaṇi kāmabhogī imehi tīhi ṭhānehi pāsaṁso
iminā ekena ṭhānena gārayho.
<p n="643"/>Tatra gāmaṇi yvāyaṁ kāmabhogī dhammena bhoge pariyesati
asāhasena dhammena bhoge pariyesitvā asāhasena attānaṁ sukheti
pīṇeti saṁvibhajati puññāni karoti <pb ed="P" n="4.337" set="S"/>te ca bhoge agadhito amucchito
anajjhāpanno <note n="2">Ma. anajjhopanno.</note> ādīnavadassāvī nissaraṇapañño paribhuñjati. Ayaṁ
gāmaṇi kāmabhogī catūhi ṭhānehi pāsaṁso. Katamehi catūhi
ṭhānehi pāsaṁso. Dhammena bhoge pariyesati asāhasenāti iminā
paṭhamena ṭhānena pāsaṁso. Attānaṁ sukheti pīṇetīti iminā
dutiyena ṭhānena pāsaṁso. Saṁvibhajati puññāni karotīti iminā
<pb n="4.415"/>
Tatiyena ṭhānena pāsaṁso. Te ca bhoge agadhito amucchito
anajjhāpanno ādīnavadassāvī nissaraṇapañño paribhuñjatīti iminā
catutthena ṭhānena pāsaṁso. Ayaṁ gāmaṇi kāmabhogī imehi catūhi
ṭhānehi pāsaṁso.
<p n="644"/>Tayome gāmaṇi tapassino lūkhajīvino santo saṁvijjamānā
lokasmiṁ. Katame tayo. Idha gāmaṇi ekacco tapassī lūkhajīvī
saddho agārasmā anagāriyaṁ pabbajito hoti appevanāma kusalaṁ
dhammaṁ adhigaccheyyaṁ appevanāma uttarimanussadhammaṁ <note n="1">Sī. Ma. Yu. sabbavāresu uttarimanussadhammāti pāṭho dissati. </note> alamariyañāṇadassanavisesaṁ
sacchikareyyanti. So attānaṁ ātāpeti paritāpeti
kusalañca dhammaṁ nādhigacchati uttarimanussadhammaṁ <note n="2">Ma. uttari ca manussadhammā. evamuparipi.</note> alamariyañāṇadassanavisesaṁ
na sacchikaroti. Idha pana gāmaṇi ekacco tapassī lūkhajīvī
saddho agārasmā anagāriyaṁ pabbajito hoti appevanāma kusalaṁ
dhammaṁ adhigaccheyyaṁ appevanāma uttarimanussadhammaṁ alamariyañāṇadassanavisesaṁ
sacchikareyyanti. So attānaṁ ātāpeti paritāpeti
kusalaṁ hi kho dhammaṁ adhigacchati uttarimanussadhammaṁ alamariyañāṇadassanavisesaṁ
na sacchikaroti. <pb ed="P" n="4.338" set="S"/>Idha pana gāmaṇi ekacco tapassī
lūkhajīvī saddho agārasmā anagāriyaṁ pabbajito hoti appevanāma
kusalaṁ dhammaṁ adhigaccheyyaṁ appevanāma uttarimanussadhammaṁ
alamariyañāṇadassanavisesaṁ sacchikareyyanti. So attānaṁ ātāpeti
<pb n="4.416"/>
Paritāpeti kusalañca dhammaṁ adhigacchati uttarimanussadhammaṁ alamariyañāṇadassanavisesaṁ
sacchikaroti.
<p n="645"/>Tatra gāmaṇi yvāyaṁ tapassī lūkhajīvī attānaṁ ātāpeti
paritāpeti kusalañca dhammaṁ nādhigacchati uttarimanussadhammaṁ alamariyañāṇadassanavisesaṁ
na sacchikaroti. Ayaṁ gāmaṇi tapassī lūkhajīvī
tīhi ṭhānehi gārayho. Katamehi tīhi ṭhānehi gārayho.
Attānaṁ ātāpeti paritāpetīti iminā paṭhamena ṭhānena gārayho.
Kusalañca dhammaṁ nādhigacchatīti iminā dutiyena ṭhānena gārayho.
Uttarimanussadhammaṁ alamariyañāṇadassanavisesaṁ na sacchikarotīti iminā
tatiyena ṭhānena gārayho. Ayaṁ gāmaṇi tapassī lūkhajīvī imehi
tīhi ṭhānehi gārayho.
<p n="646"/>Tatra gāmaṇi yvāyaṁ tapassī lūkhajīvī attānaṁ ātāpeti
paritāpeti kusalañhi kho dhammaṁ adhigacchati uttarimanussadhammaṁ
alamariyañāṇadassanavisesaṁ na sacchikaroti. Ayaṁ gāmaṇi tapassī
lūkhajīvī dvīhi ṭhānehi gārayho ekena ṭhānena pāsaṁso. Katamehi
dvīhi ṭhānehi gārayho. Attānaṁ ātāpeti paritāpetīti iminā
paṭhamena ṭhānena gārayho. Uttarimanussadhammaṁ alamariyañāṇadassanavisesaṁ
na sacchikarotīti iminā dutiyena ṭhānena gārayho.
Katamena ekena ṭhānena pāsaṁso. Kusalañhi kho dhammaṁ adhigacchatīti
iminā ekena ṭhānena pāsaṁso. Ayaṁ gāmaṇi tapassī lūkhajīvī
<pb n="4.417"/>
Imehi dvīhi ṭhānehi gārayho iminā ekena ṭhānena pāsaṁso.
<p n="647"/><pb ed="P" n="4.339" set="S"/>Tatra gāmaṇi yvāyaṁ tapassī lūkhajīvī attānaṁ ātāpeti
paritāpeti kusalaṁ ca dhammaṁ adhigacchati uttarimanussadhammaṁ alamariyañāṇadassanavisesaṁ
sacchikaroti. Ayaṁ gāmaṇi tapassī lūkhajīvī
ekena ṭhānena gārayho dvīhi ṭhānehi pāsaṁso. Katamena
ekena ṭhānena gārayho. Attānaṁ ātāpeti paritāpetīti iminā
ekena ṭhānena gārayho. Katamehi dvīhi ṭhānehi pāsaṁso.
Kusalaṁ ca dhammaṁ adhigacchatīti iminā paṭhamena ṭhānena pāsaṁso.
Uttarimanussadhammaṁ alamariyañāṇadassanavisesaṁ sacchikarotīti iminā
dutiyena ṭhānena pāsaṁso. Ayaṁ gāmaṇi tapassī lūkhajīvī iminā
ekena ṭhānena gārayho imehi dvīhi ṭhānehi pāsaṁso.
<p n="648"/>Tisso imā gāmaṇi sandiṭṭhikā nijjarā akālikā
ehipassikā opanayikā paccattaṁ veditabbā viññūhi. Katamā
tisso. Yaṁ ratto rāgādhikaraṇaṁ attabyābādhāyapi ceteti
parabyābādhāyapi ceteti ubhayabyābādhāyapi ceteti rāge pahīne
neva attabyābādhāyapi <note n="1">Ma. Yu. pisaddo natthi.</note> ceteti na parabyābādhāyapi <note n="1">Ma. Yu. pisaddo natthi.</note> ceteti na
ubhayabyābādhāyapi ceteti sandiṭṭhikā nijjarā akālikā ehipassikā
opanayikā paccattaṁ veditabbā viññūhi. Yaṁ duṭṭho dosādhikaraṇaṁ
attabyābādhāyapi ceteti parabyābādhāyapi ceteti ubhayabyābādhāyapi
<pb n="4.418"/>
Ceteti dose pahīne neva attabyābādhāyapi ceteti
na parabyābādhāyapi ceteti na ubhayabyābādhāyapi ceteti sandiṭṭhikā
nijjarā akālikā ehipassikā opanayikā paccattaṁ veditabbā
viññūhi. Yaṁ mūḷho mohādhikaraṇaṁ attabyābādhāyapi ceteti
parabyābādhāyapi ceteti ubhayabyābādhāyapi ceteti mohe pahīne
neva attabyābādhāyapi ceteti na parabyābādhāyapi ceteti na
ubhayabyābādhāyapi ceteti sandiṭṭhikā nijjarā akālikā ehipassikā
opanayikā paccattaṁ veditabbā viññūhi. Imā kho gāmaṇi tisso
sandiṭṭhikā nijjarā akālikā ehipassikā opanayikā paccattaṁ
veditabbā viññūhīti. Evaṁ vutte rāsiyo gāmaṇī bhagavantaṁ
etadavoca abhikkantaṁ bhante abhikkantaṁ bhante .pe. Upāsakaṁ
maṁ bhagavā dhāretu ajjatagge pāṇupetaṁ saraṇaṅgatanti. Dvādasamaṁ.
<p rend="subhead" sid="13">13, pāṭaliyasuttaṃ</p>
<p n="649"/>Ekaṁ samayaṁ bhagavā koḷiyesu viharati uttarannāma
koḷiyānaṁ nigamo. Atha kho pāṭaliyo gāmaṇī yena bhagavā
tenupasaṅkami upasaṅkamitvā bhagavantaṁ abhivādetvā ekamantaṁ
nisīdi. Ekamantaṁ nisinno kho pāṭaliyo gāmaṇī bhagavantaṁ
etadavoca sutammetaṁ bhante samaṇo gotamo māyaṁ jānātīti. Ye
te bhante evamāhaṁsu samaṇo gotamo māyaṁ jānātīti. Kacci te
bhante bhagavato vuttavādino na ca bhagavantaṁ abhūtena abbhācikkhanti
dhammassa cānudhammaṁ byākaronti na ca koci sahadhammiko vādānupāto
<pb n="4.419"/>
Gārayhaṁ ṭhānaṁ āgacchati. Anabbhakkhātukāmā <note n="1">Ma. anabbhācikkhitukāmā.</note> hi mayaṁ bhante
bhagavantanti. Ye te gāmaṇi evamāhaṁsu samaṇo gotamo māyaṁ
jānātīti. Vuttavādino ceva me te na ca maṁ abhūtena abbhācikkhanti
dhammassa cānudhammaṁ byākaronti na ca koci sahadhammiko
vādānupāto gārayhaṁ ṭhānaṁ āgacchatīti. <pb ed="P" n="4.341" set="S"/>Saccaṁyeva kira bho
mayaṁ tesaṁ samaṇabrāhmaṇānaṁ na saddahāma samaṇo gotamo māyaṁ
jānātīti. Samaṇo khalu bho gotamo māyāvīti. Yo nu kho gāmaṇi
evaṁ vadeti ahaṁ māyaṁ jānāmīti. So evaṁ vadeti ahaṁ māyāvīti.
Tatheva taṁ bhagavā hoti tatheva taṁ sugata hotīti. Tenahi gāmaṇi
taññevettha paṭipucchissāmi. Yathā te khameyya tathā taṁ byākareyyāsi.
<p n="650"/>Taṁ kiṁ maññasi gāmaṇi jānāsi tvaṁ koḷiyānaṁ
lambacūḷake bhaṭeti. Jānāmahaṁ bhante koḷiyānaṁ lambacūḷake
bhaṭeti. Taṁ kiṁ maññasi gāmaṇi kimatthiyā koḷiyānaṁ lambacūḷakā
bhaṭāti. Ye ca bhante koḷiyānaṁ corā te ca paṭisedhetuṁ yāni
ca koḷiyānaṁ dūteyyāni tāni ca pahātuṁ <note n="2">Ma. Yu. vahātuṁ.</note> etadatthiyā bhante
koḷiyānaṁ lambacūḷakā bhaṭāti. Taṁ kiṁ maññasi gāmaṇi jānāsi
tvaṁ koḷiyānaṁ nigame lambacūḷake bhaṭe sīlavanto vā te dussīlā <note n="3">Ma. sīlavante vā te dussīle vāti.</note>
vāti. Jānāmahaṁ bhante koḷiyānaṁ lambacūḷake bhaṭe dussīle
<pb n="4.420"/>
Pāpadhamme ye ca loke dussīlā pāpadhammā koḷiyānaṁ lambacūḷakā
bhaṭā tesaṁ aññatarāti. Yo nu kho gāmaṇi evaṁ vadeyya
pāṭaliyo gāmaṇī jānāti koḷiyānaṁ lambacūḷake bhaṭe dussīle
pāpadhamme pāṭaliyopi gāmaṇī dussīlo pāpadhammoti sammā
nu kho so vadamāno vadeyyāti. No hetaṁ bhante. Aññe
bhante koḷiyānaṁ lambacūḷakā bhaṭā aññohamasmi aññathādhammā
koḷiyānaṁ lambacūḷakā bhaṭā aññathādhammohamasmīti. <pb ed="P" n="4.342" set="S"/>Tvaṁ hi nāma
gāmaṇi lacchasi pāṭaliyo gāmaṇī jānāti koḷiyānaṁ lambacūḷake
bhaṭe dussīle pāpadhamme na ca pāṭaliyo gāmaṇī dussīlo pāpadhammoti
tasmā <note n="1">Ma. Yu. kasmā.</note> tathāgato na lacchati tathāgato māyaṁ jānāti
na ca tathāgato māyāvīti.
<p n="651"/>Māyañcāhaṁ gāmaṇi pajānāmi māyāya ca vipākaṁ
yathāpaṭipanno ca māyāvī kāyassa bhedā paraṁ maraṇā apāyaṁ duggatiṁ
vinipātaṁ nirayaṁ upapajjati tañca pajānāmi. Pāṇātipātañcāhaṁ
gāmaṇi pajānāmi pāṇātipātassa ca vipākaṁ yathāpaṭipanno ca
pāṇātipātī kāyassa bhedā paraṁ maraṇā apāyaṁ duggatiṁ vinipātaṁ
nirayaṁ upapajjati tañca pajānāmi. Adinnādānaṁ cāhaṁ gāmaṇi
pajānāmi adinnādānassa ca vipākaṁ yathāpaṭipanno ca adinnādāyī
kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati
tañca pajānāmi. Kāmesu micchācārañcāhaṁ gāmaṇi pajānāmi
<pb n="4.421"/>
Kāmesu micchācārassa ca vipākaṁ yathāpaṭipanno ca kāmesu micchācārī
kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati
tañca pajānāmi. Musāvādañcāhaṁ gāmaṇi pajānāmi musāvādassa
ca vipākaṁ yathāpaṭipanno ca musāvādī kāyassa bhedā paraṁ maraṇā
apāyaṁ duggatiṁ vinipātaṁ nirayaṁ upapajjati tañca pajānāmi.
Pisuṇavācaṁ cāhaṁ gāmaṇi pajānāmi pisuṇavācāya ca vipākaṁ yathāpaṭipanno
ca pisuṇavāco kāyassa bhedā paraṁ maraṇā apāyaṁ
duggatiṁ vinipātaṁ nirayaṁ upapajjati tañca pajānāmi. Pharusavācaṁ
cāhaṁ gāmaṇi pajānāmi pharusavācāya ca vipākaṁ yathāpaṭipanno ca
pharusavāco kāyassa bhedā paraṁ maraṇā apāyaṁ duggatiṁ vinipātaṁ
nirayaṁ upapajjati tañca pajānāmi. <pb ed="P" n="4.343" set="S"/>Samphappalāpañcāhaṁ gāmaṇi
pajānāmi samphappalāpassa ca vipākaṁ yathāpaṭipanno ca samphappalāpī
kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati
tañca pajānāmi. Abhijjhañcāhaṁ gāmaṇi pajānāmi abhijjhāya ca
vipākaṁ yathāpaṭipanno ca abhijjhālu kāyassa bhedā paraṁ maraṇā
apāyaṁ duggatiṁ vinipātaṁ nirayaṁ upapajjati tañca pajānāmi.
Byāpādapadosañcāhaṁ gāmaṇi pajānāmi byāpādapadosassa ca
vipākaṁ yathāpaṭipanno ca byāpannacitto kāyassa bhedā paraṁ
maraṇā apāyaṁ duggatiṁ vinipātaṁ nirayaṁ upapajjati tañca pajānāmi.
Micchādiṭṭhiṁ cāhaṁ gāmaṇi pajānāmi micchādiṭṭhiyā ca vipākaṁ
<pb n="4.422"/>
Yathāpaṭipanno ca micchādiṭṭhiko kāyassa bhedā paraṁ maraṇā
apāyaṁ duggatiṁ vinipātaṁ nirayaṁ upapajjati tañca pajānāmi.
<p n="652"/>Santi hi gāmaṇi eke samaṇabrāhmaṇā evaṁvādino
evaṁdiṭṭhino yo koci pāṇamatimāpeti <note n="1">Ma. pāṇamatipāteti. evamuparipi.</note> sabbo so diṭṭhe va
dhamme dukkhaṁ domanassaṁ paṭisaṁvedayati yo koci adinnaṁ ādiyati
sabbo so diṭṭhe va dhamme dukkhaṁ domanassaṁ paṭisaṁvedayati yo
koci kāmesu micchācarati sabbo so diṭṭhe va dhamme dukkhaṁ
domanassaṁ paṭisaṁvedayati yo koci musā bhaṇati sabbo so
diṭṭhe va dhamme dukkhaṁ domanassaṁ paṭisaṁvedayatīti.
<p n="653"/>Dissati kho ca pana gāmaṇi idhekacco mālī kuṇḍalī
sunhāto suvilitto kappitakesamassu itthikāmehi rājā maññe
paricārento. Tamenaṁ evamāhaṁsu ambho ayaṁ puriso kiṁ akāsi
mālī kuṇḍalī sunhāto suvilitto kappitakesamassu itthikāmehi rājā
maññe paricāretīti. Tamenaṁ <pb ed="P" n="4.344" set="S"/>evamāhaṁsu ambho ayaṁ puriso rañño
paccatthikaṁ pasayha jīvitā voropeti tassa rājā attamano
abhihāramadāsi tenāyaṁ puriso mālī kuṇḍalī sunhāto suvilitto
kappitakesamassu itthikāmehi rājā maññe paricāretīti. Dissati
kho gāmaṇi idhekacco daḷhāya rajjuyā pacchābāhaṁ gāḷhabandhanaṁ
bandhitvā khuramuṇḍaṁ karitvā kharassarena paṇavena rathiyāya rathiyaṁ
siṅghāṭakena siṅghāṭakaṁ parinetvā dakkhiṇena dvārena nikkhamitvā
<pb n="4.423"/>
Dakkhiṇato nagarassa sīsaṁ chijjamāno. Tamenaṁ evamāhaṁsu ambho
ayaṁ puriso kiṁ akāsi daḷhāya rajjuyā pacchābāhaṁ gāḷhabandhanaṁ
bandhitvā khuramuṇḍaṁ karitvā kharassarena paṇavena rathiyāya rathiyaṁ
siṅghāṭakena siṅghāṭakaṁ parinetvā dakkhiṇena dvārena nikkhamitvā
dakkhiṇato nagarassa sīsaṁ chindatīti. Tamenaṁ evamāhaṁsu ambho
ayaṁ puriso rājaveriṁ itthiṁ vā purisaṁ vā jīvitā voropeti tena
naṁ rājāno gahetvā evarūpaṁ kammakaraṇaṁ kārentīti. Taṁ
kiṁ maññasi gāmaṇi api nu te evarūpaṁ diṭṭhaṁ vā sutaṁ vāti.
Diṭṭhañca no bhante sutañca suyyissati cāti.
<p n="654"/>Tatra gāmaṇi ye te samaṇabrāhmaṇā evaṁvādino
evaṁdiṭṭhino yo koci pāṇamatimāpeti sabbo so diṭṭhe va
dhamme dukkhaṁ domanassaṁ paṭisaṁvedayatīti. Saccaṁ vā te āhaṁsu
musā vāti. Musā bhante. Ye pana te tucchaṁ musā vilapanti
sīlavanto vā te dussīlā vāti. <pb ed="P" n="4.345" set="S"/>Dussīlā bhante. Ye pana
te dussīlā pāpadhammā micchāpaṭipannā vā te sammāpaṭipannā
vāti. Micchāpaṭipannā bhante. Ye pana te micchāpaṭipannā
micchādiṭṭhikā vā te sammādiṭṭhikā vāti. Micchādiṭṭhikā
bhante. Ye pana te micchādiṭṭhikā kallaṁ nu tesu pasīditunti.
No hetaṁ bhante.
<p n="655"/>Dissati kho pana gāmaṇi idhekacco mālī kuṇḍalī .pe.
<pb n="4.424"/>
Itthikāmehi rājā maññe paricārento. Tamenaṁ evamāhaṁsu
ambho ayaṁ puriso kiṁ akāsi mālī kuṇḍalī .pe. Itthikāmehi
rājā maññe paricāretīti. Tamenaṁ evamāhaṁsu ambho ayaṁ
puriso rañño paccatthikassa pasayha adinnaṁ ādiyati <note n="1">Ma. Yu. ratanaṁ ahāsi.</note> tassa
rājā attamano abhihāramadāsi tenāyaṁ puriso mālī kuṇḍalī
.pe. Itthikāmehi rājā maññe paricāretīti. Dissati kho
gāmaṇi idhekacco daḷhāya rajjuyā .pe. Dakkhiṇato nagarassa
sīsaṁ chijjamāno. Tamenaṁ evamāhaṁsu ambho ayaṁ puriso kiṁ
akāsi daḷhāya rajjuyā .pe. Dakkhiṇato nagarassa sīsaṁ chindatīti.
Tamenaṁ evamāhaṁsu ambho ayaṁ puriso gāmā vā araññā vā
adinnaṁ theyyasaṅkhātaṁ ādiyati tena naṁ rājāno gahetvā evarūpaṁ
kammakaraṇaṁ kārentīti. Taṁ kiṁ maññesi gāmaṇi api nu te
evarūpaṁ diṭṭhaṁ vā sutaṁ vāti. Diṭṭhañca no bhante sutañca
suyyissati cāti.
<p n="656"/><pb ed="P" n="4.346" set="S"/>Tatra gāmaṇi ye te samaṇabrāhmaṇā evaṁvādino
evaṁdiṭṭhino yo koci adinnaṁ ādiyati sabbo so diṭṭhe va
dhamme dukkhaṁ domanassaṁ paṭisaṁvedayatīti. Saccaṁ vā te āhaṁsu
musā vāti .pe. Kallaṁ nu tesu pasīditunti. No hetaṁ bhante.
<p n="657"/>Dissati kho pana gāmaṇi idhekacco mālī kuṇḍalī
.pe. Itthikāmehi rājā maññe paricārento. Tamenaṁ
<pb n="4.425"/>
Evamāhaṁsu ambho ayaṁ puriso kiṁ akāsi mālī kuṇḍalī .pe.
Itthikāmehi rājā maññe paricāretīti. Tamenaṁ evamāhaṁsu
ambho ayaṁ puriso rañño paccatthikassa dāresu cārittaṁ
āpajji tassa rājā attamano abhihāramadāsi tenāyaṁ puriso
mālī kuṇḍalī .pe. Itthikāmehi rājā maññe paricāretīti.
Dissati kho gāmaṇi idhekacco daḷhāya rajjuyā .pe. Dakkhiṇato
nagarassa sīsaṁ chijjamāno. Tamenaṁ evamāhaṁsu ambho ayaṁ puriso
kiṁ akāsi daḷhāya rajjuyā .pe. Dakkhiṇato nagarassa sīsaṁ
chindatīti. Tamenaṁ evamāhaṁsu ambho ayaṁ puriso kulitthīsu
kulakumārīsu cārittaṁ āpajji tena naṁ rājāno gahetvā evarūpaṁ
kammakaraṇaṁ kārentīti. Taṁ kiṁ maññesi gāmaṇi api nu te
evarūpaṁ diṭṭhaṁ vā sutaṁ vāti. Diṭṭhañca no bhante sutaṁ ca
suyyissati cāti.
<p n="658"/>Tatra gāmaṇi ye te samaṇabrāhmaṇā evaṁvādino
evaṁdiṭṭhino yokoci kāmesu micchācarati sabbo so diṭṭhe va
dhamme dukkhaṁ domanassaṁ paṭisaṁvedayatīti. Saccaṁ vā te āhaṁsu musā
vāti .pe. Kallaṁ nu tesu pasīditunti. No hetaṁ bhante.
<p n="659"/><pb ed="P" n="4.347" set="S"/>Dissati kho pana gāmaṇi idhekacco mālī kuṇḍalī
sunhāto suvilitto kappitakesamassu itthikāmehi rājā maññe
paricārento. Tamenaṁ evamāhaṁsu ambho ayaṁ puriso kiṁ
<pb n="4.426"/>
Akāsi mālī kuṇḍalī sunhāto suvilitto kappitakesamassu itthikāmehi
rājā maññe paricāretīti. Tamenaṁ evamāhaṁsu ambho
ayaṁ puriso rājānaṁ musāvādena hāseti tassa rājā attamano
abhihāramadāsi tenāyaṁ puriso mālī kuṇḍalī sunhāto suvilitto
kappitakesamassu itthikāmehi rājā maññe paricāretīti. Dissati
kho gāmaṇi idhekacco daḷhāya rajjuyā pacchābāhaṁ gāḷhabandhanaṁ
bandhitvā khuramuṇḍaṁ katvā kharassarena paṇavena rathiyāya rathiyaṁ
siṅghāṭakena siṅghāṭakaṁ parinetvā dakkhiṇena dvārena nikkhamitvā
dakkhiṇato nagarassa sīsaṁ chijjamāno. Tamenaṁ evamāhaṁsu ambho
ayaṁ puriso kiṁ akāsi daḷhāya rajjuyā pacchābāhaṁ gāḷhabandhanaṁ
bandhitvā khuramuṇḍaṁ karitvā kharassarena paṇavena rathiyāya rathiyaṁ
siṅghāṭakena siṅghāṭakaṁ parinetvā dakkhiṇena dvārena nikkhamitvā
dakkhiṇato nagarassa sīsaṁ chindatīti. Tamenaṁ evamāhaṁsu ambho
ayaṁ puriso gahapatissa vā gahapatiputtassa vā musāvādena atthaṁ
bhañji tena naṁ rājāno gahetvā evarūpaṁ kammakaraṇaṁ
kārentīti. Taṁ kiṁ maññasi gāmaṇi api nu te evarūpaṁ diṭṭhaṁ
vā sutaṁ vāti. Diṭṭhañca no bhante sutañca suyyissati cāti.
<p n="660"/>Tatra gāmaṇi ye te samaṇabrāhmaṇā evaṁvādino
evaṁdiṭṭhino yo koci musā bhaṇati sabbo so diṭṭhe va
dhamme dukkhaṁ domanassaṁ paṭisaṁvedayatīti. Saccaṁ vā te āhaṁsu
<pb n="4.427"/>
Musā vāti. Musā bhante. Ye pana te tucchaṁ musā vilapanti
sīlavanto vā te dussīlā vāti. Dussīlā bhante. Ye pana
te dussīlā pāpadhammā micchāpaṭipannā vā te sammāpaṭipannā
vāti. Micchāpaṭipannā bhante. Ye pana te micchāpaṭipannā
micchādiṭṭhikā vā te sammādiṭṭhikā vāti. Micchādiṭṭhikā
bhante. Ye pana te micchādiṭṭhikā kallaṁ nu tesu pasīditunti.
No hetaṁ bhante. Acchariyaṁ bhante abbhutaṁ bhante atthi me
bhante āvasathāgāraṁ tattha atthi mañcakāni atthi āsanāni
atthi udakamaṇiko atthi telappadīpo. Tattha yo samaṇo vā
brāhmaṇo vā vāsaṁ upeti tenāhaṁ yathāsatti yathābalaṁ saṁvibhajāmi.
<p n="661"/>Bhūtapubbaṁ bhante cattāro satthāro nānādiṭṭhikā
nānākhantikā nānārucikā tasmiṁ āvasathāgāre vāsaṁ upagacchiṁsu.
Eko satthā evaṁvādī evaṁdiṭṭhi natthi dinnaṁ natthi yiṭṭhaṁ natthi
hutaṁ natthi sukatadukkaṭānaṁ kammānaṁ phalaṁ vipāko natthi ayaṁ
loko natthi paro loko natthi mātā natthi pitā natthi
sattā opapātikā natthi loke samaṇabrāhmaṇā sammaggatā
sammāpaṭipannā ye imañca lokaṁ parañca lokaṁ sayaṁ abhiññā
sacchikatvā pavedentīti.
<p n="662"/>Eko satthā evaṁvādī evaṁdiṭṭhi atthi dinnaṁ atthi
yiṭṭhaṁ atthi hutaṁ atthi sukatadukkaṭānaṁ kammānaṁ phalaṁ vipāko
<pb n="4.428"/>
Atthi ayaṁ loko atthi paro loko atthi mātā atthi
pitā atthi sattā opapātikā atthi loke samaṇabrāhmaṇā
sammaggatā sammāpaṭipannā ye imañca lokaṁ parañca lokaṁ
sayaṁ abhiññā sacchikatvā pavedentīti.
<p n="663"/>Eko satthā evaṁvādī evaṁdiṭṭhi karoto kārayato
chindato chedāpayato pacato pācayato <note n="1">Ma. pācāpayato.</note> socato socayato <note n="2">Ma. socāpayato.</note> kilamato
kilamayato <note n="3">Ma. kilamāpayato.</note> phandato phandāpayato pāṇamatimāpayato <note n="4">Ma. pāṇamatipātayato. </note> adinnaṁ ādiyato
sandhiṁ chindato nillopaṁ harato ekāgārikaṁ karoto paripanthe
tiṭṭhato paradāraṁ gacchato musā bhaṇato karoto na karīyati pāpaṁ
khurapariyantena cepi cakkena yo imissā paṭhaviyā pāṇe ekaṁ
maṁsakhalaṁ ekaṁ maṁsapuñjaṁ kareyya natthi tatonidānaṁ pāpaṁ natthi
pāpassa āgamo. Dakkhiṇaṁ cepi gaṅgāya tīraṁ gaccheyya hananto
ghātento chindanto chedāpento pacanto pācento <note n="5">Ma. pācāpento.</note> natthi tatonidānaṁ
pāpaṁ natthi pāpassa āgamo. Uttaraṁ cepi gaṅgāya tīraṁ
gaccheyya dadanto dāpento yajanto yājento <note n="6">Ma. Yu. yajāpento. evamuparipi.</note> natthi tatonidānaṁ
puññaṁ natthi puññassa āgamo. Dānena damena saṁyamena
saccavajjena natthi puññaṁ natthi puññassa āgamoti.
<p n="664"/>Eko satthā evaṁvādī evaṁdiṭṭhi karoto kārayato
chindato chedāpayato pacato pācayato socato socayato kilamato
kilamayato phandato phandāpayato pāṇamatimāpayato adinnaṁ ādiyato
<pb n="4.429"/>
Sandhiṁ chindato nillopaṁ harato ekāgārikaṁ karoto paripanthe
tiṭṭhato paradāraṁ <pb ed="P" n="4.350" set="S"/>gacchato musā bhaṇato karoto karīyati pāpaṁ
khurapariyantena cakkena cepi yo imissā paṭhaviyā pāṇe ekaṁ
maṁsakhalaṁ ekaṁ maṁsapuñjaṁ kareyya atthi tatonidānaṁ pāpaṁ atthi
pāpassa āgamo. Dakkhiṇaṁ cepi gaṅgāya tīraṁ gaccheyya hananto
ghātento chindanto chedāpento pacanto pācento atthi
tatonidānaṁ pāpaṁ atthi pāpassa āgamo. Uttaraṁ cepi
gaṅgāya tīraṁ gaccheyya dadanto dāpento yajanto yājento
atthi tatonidānaṁ puññaṁ atthi puññassa āgamo. Dānena
damena saṁyamena saccavajjena atthi puññaṁ atthi puññassa
āgamoti. Tassa mayhaṁ bhante ahudeva kaṅkhā ahu vicikicchā
ko su nāma imesaṁ bhavataṁ samaṇabrāhmaṇānaṁ saccaṁ āha ko
musāti. Alaṁ hi te gāmaṇi kaṅkhituṁ alaṁ vicikicchituṁ kaṅkhaniye
ca pana <note n="1">Ma. Yu. te.</note> ṭhāne vicikicchā uppannāti. Evaṁ pasannāhaṁ bhante
bhagavati pahoti me bhagavā tathā dhammaṁ desetuṁ yathāhaṁ imaṁ
kaṅkhādhammaṁ pajaheyyanti.
<p n="665"/>Atthi gāmaṇi dhammasamādhi tatra ce tvaṁ cittasamādhiṁ
paṭilabheyyāsi evaṁ tvaṁ imaṁ kaṅkhādhammaṁ pajaheyyāsi. Katamo ca
gāmaṇi dhammasamādhi. Idha gāmaṇi ariyasāvako pāṇātipātaṁ pahāya
pāṇātipātā paṭivirato hoti adinnādānaṁ pahāya adinnādānā
<pb n="4.430"/>
Paṭivirato hoti kāmesu micchācāraṁ pahāya kāmesu micchācārā
paṭivirato hoti musāvādaṁ pahāya musāvādā <pb ed="P" n="4.351" set="S"/>paṭivirato hoti
pisuṇaṁ vācaṁ pahāya pisuṇāya vācāya paṭivirato hoti pharusaṁ vācaṁ
pahāya pharusāya vācāya paṭivirato hoti samphappalāpaṁ pahāya
samphappalāpā paṭivirato hoti abhijjhaṁ pahāya anabhijjhālu hoti
byāpādapadosaṁ pahāya abyāpannacitto hoti micchādiṭṭhiṁ pahāya
sammādiṭṭhiko hoti.
<p n="666"/>Sakho so gāmaṇi ariyasāvako evaṁ vigatābhijjho
vigatabyāpādo asammūḷho sampajāno paṭissato mettāsahagatena
cetasā ekaṁ disaṁ pharitvā viharati. Tathā dutiyaṁ. Tathā
tatiyaṁ. Tathā catutthaṁ. Iti uddhamadho tiriyaṁ sabbadhi sabbattatāya
sabbāvantaṁ lokaṁ mettāsahagatena cetasā vipulena mahaggatena
appamāṇena averena abyāpajjhena pharitvā viharati. So iti
paṭisañcikkhati yvāyaṁ satthā evaṁvādī evaṁdiṭṭhi natthi dinnaṁ
natthi yiṭṭhaṁ natthi hutaṁ natthi sukatadukkaṭānaṁ kammānaṁ phalaṁ
vipāko natthi ayaṁ loko natthi paro loko natthi mātā
natthi pitā natthi sattā opapātikā natthi loke samaṇabrāhmaṇā
sammaggatā sammāpaṭipannā ye imañca lokaṁ
parañca lokaṁ sayaṁ abhiññā sacchikatvā pavedentīti. Sace
tassa bhoto satthuno saccaṁ vacanaṁ apaṇṇakatāya mayhaṁ yohaṁ na
<pb n="4.431"/>
Kiñci byābādhemi <note n="1">byāpādhemi itipi.</note> tasaṁ vā thāvaraṁ vā ubhayamettha kaṭaggāho
yaṁ camhi kāyena saṁvuto vācāya saṁvuto manasā saṁvuto yañca
kāyassa bhedā paraṁ maraṇā sugatiṁ saggaṁ lokaṁ upapajjissāmīti.
Tassa pāmujjaṁ jāyati pamuditassa pīti jāyati pītimanassa kāyo
passambhati passaddhakāyo sukhaṁ vedayati sukhino cittaṁ samādhiyati.
Ayaṁ kho gāmaṇi dhammasamādhi. <pb ed="P" n="4.352" set="S"/>Tatra ce tvaṁ cittasamādhiṁ
paṭilabheyyāsi evaṁ tvaṁ imaṁ kaṅkhādhammaṁ pajaheyyāsi.
<p n="667"/>Sakho so gāmaṇi ariyasāvako evaṁ vigatābhijjho
vigatabyāpādo asammūḷho sampajāno paṭissato mettāsahagatena
cetasā ekaṁ disaṁ pharitvā viharati. Tathā dutiyaṁ. Tathā
tatiyaṁ. Tathā catutthaṁ. Iti uddhamadho tiriyaṁ sabbadhi sabbattatāya
sabbāvantaṁ lokaṁ mettāsahagatena cetasā vipulena mahaggatena
appamāṇena averena abyāpajjhena pharitvā viharati. So iti
paṭisañcikkhati yvāyaṁ satthā evaṁvādī evaṁdiṭṭhi atthi dinnaṁ
atthi yiṭṭhaṁ atthi hutaṁ atthi sukatadukkaṭānaṁ kammānaṁ phalaṁ
vipāko atthi ayaṁ loko atthi paro loko atthi mātā
atthi pitā atthi sattā opapātikā atthi loke samaṇabrāhmaṇā
sammaggatā sammāpaṭipannā ye imañca lokaṁ
parañca lokaṁ sayaṁ abhiññā sacchikatvā pavedentīti. Sace
<pb n="4.432"/>
Tassa bhoto satthuno saccaṁ vacanaṁ apaṇṇakatāya mayhaṁ yohaṁ na
kiñci byābādhemi tasaṁ vā thāvaraṁ vā ubhayamettha kaṭaggāho
yañcamhi kāyena saṁvuto vācāya saṁvuto manasā saṁvuto yañca
kāyassa bhedā paraṁ maraṇā sugatiṁ saggaṁ lokaṁ upapajjissāmīti.
Tassa pāmujjaṁ jāyati pamuditassa pīti jāyati pītimanassa kāyo
passambhati passaddhakāyo sukhaṁ vedayati sukhino cittaṁ samādhiyati.
Ayaṁ kho gāmaṇi dhammasamādhi. Tatra ce tvaṁ cittasamādhiṁ
paṭilabheyyāsi evaṁ tvaṁ imaṁ kaṅkhādhammaṁ pajaheyyāsi.
<p n="668"/>Sakho so gāmaṇi ariyasāvako evaṁ vigatābhijjho
vigatabyāpādo asammūḷho sampajāno paṭissato mettāsahagatena
cetasā ekaṁ disaṁ pharitvā viharati. Tathā dutiyaṁ. Tathā
tatiyaṁ. Tathā catutthaṁ. Iti uddhamadho tiriyaṁ sabbadhi sabbattatāya
sabbāvantaṁ lokaṁ mettāsahagatena cetasā vipulena mahaggatena
appamāṇena averena <pb ed="P" n="4.353" set="S"/>abyāpajjhena pharitvā viharati. So iti
paṭisañcikkhati yvāyaṁ satthā evaṁvādī evaṁdiṭṭhi karoto kārayato
chindato chedāpayato pacato pācayato socato socayato kilamato
kilamayato phandato phandāpayato pāṇamatimāpayato adinnaṁ ādiyato
sandhiṁ chindato nillopaṁ harato ekāgārikaṁ karoto paripanthe
tiṭṭhato paradāraṁ gacchato musā bhaṇato karoto na karīyati pāpaṁ
khurapariyantena cepi cakkena yo imissā paṭhaviyā pāṇe ekaṁ
<pb n="4.433"/>
Maṁsakhalaṁ ekaṁ maṁsapuñjaṁ kareyya natthi tatonidānaṁ pāpaṁ natthi
pāpassa āgamo. Dakkhiṇaṁ cepi gaṅgāya tīraṁ gaccheyya hananto
ghātento chindanto chedāpento pacanto pācento natthi tatonidānaṁ
pāpaṁ natthi pāpassa āgamo. Uttaraṁ cepi gaṅgāya
tīraṁ gaccheyya dadanto dāpento yajanto yājento natthi tatonidānaṁ
puññaṁ natthi puññassa āgamo dānena damena saṁyamena
saccavajjena natthi puññaṁ natthi puññassa āgamoti. Sace
tassa bhoto satthuno saccaṁ vacanaṁ apaṇṇakatāya mayhaṁ yvāhaṁ
na kiñci byābādhemi tasaṁ vā thāvaraṁ vā ubhayamettha kaṭaggāho
yañcamhi kāyena saṁvuto vācāya saṁvuto manasā saṁvuto yañca
kāyassa bhedā paraṁ maraṇā sugatiṁ saggaṁ lokaṁ upapajjissāmīti.
Tassa pāmujjaṁ jāyati pamuditassa pīti jāyati pītimanassa kāyo
passambhati passaddhakāyo sukhaṁ vedayati sukhino cittaṁ samādhiyati.
Ayaṁ kho gāmaṇi dhammasamādhi. Tatra ce tvaṁ cittasamādhiṁ
paṭilabheyyāsi evaṁ tvaṁ imaṁ kaṅkhādhammaṁ pajaheyyāsi.
<p n="669"/>Sakho so gāmaṇi ariyasāvako evaṁ vigatābhijjho
vigatabyāpādo asammūḷho sampajāno paṭissato mettāsahagatena
cetasā ekaṁ disaṁ pharitvā viharati. Tathā dutiyaṁ. Tathā tatiyaṁ.
Tathā catutthaṁ. Iti uddhamadho tiriyaṁ sabbadhi <pb ed="P" n="4.354" set="S"/>sabbattatāya
sabbāvantaṁ lokaṁ mettāsahagatena cetasā vipulena mahaggatena
<pb n="4.434"/>
Appamāṇena averena abyāpajjhena pharitvā viharati. So iti
paṭisañcikkhati yvāyaṁ satthā evaṁvādī evaṁdiṭṭhi karoto kārayato
chindato chedāpayato pacato pācayato socato socayato kilamato
kilamayato phandato phandāpayato pāṇamatimāpayato adinnaṁ ādiyato
sandhiṁ chindato nillopaṁ harato ekāgārikaṁ karoto paripanthe
tiṭṭhato paradāraṁ gacchato musā bhaṇato karoto karīyati pāpaṁ
khurapariyantena cepi cakkena yo imissā paṭhaviyā pāṇe ekaṁ
maṁsakhalaṁ ekaṁ maṁsapuñjaṁ kareyya atthi tatonidānaṁ pāpaṁ atthi
pāpassa āgamo. Dakkhiṇaṁ cepi gaṅgāya tīraṁ gaccheyya hananto
ghātento chindanto chedāpento pacanto pācento atthi
tatonidānaṁ pāpaṁ atthi pāpassa āgamo. Uttaraṁ cepi gaṅgāya
tīraṁ gaccheyya dadanto dāpento yajanto yājento atthi
tatonidānaṁ puññaṁ atthi puññassa āgamo dānena damena
saṁyamena saccavajjena atthi puññaṁ atthi puññassa āgamoti.
Sace tassa bhoto satthuno saccaṁ vacanaṁ apaṇṇakatāya mayhaṁ
yvāhaṁ na kiñci byābādhemi tasaṁ vā thāvaraṁ vā ubhayamettha
kaṭaggāho yañcamhi kāyena saṁvuto vācāya saṁvuto manasā
saṁvuto yañca kāyassa bhedā paraṁ maraṇā sugatiṁ saggaṁ lokaṁ
upapajjissāmīti. Tassa pāmujjaṁ jāyati pamuditassa pīti jāyati
pītimanassa kāyo passambhati passaddhakāyo sukhaṁ vedayati sukhino
<pb n="4.435"/>
Cittaṁ samādhiyati. Ayaṁ kho gāmaṇi dhammasamādhi. Tatra ce tvaṁ
cittasamādhiṁ paṭilabheyyāsi evaṁ tvaṁ imaṁ kaṅkhādhammaṁ pajaheyyāsi.
<p n="670"/>Sakho so gāmaṇi ariyasāvako evaṁ vigatābhijjho
vigatabyāpādo asammūḷho sampajāno paṭissato karuṇāsahagatena
cetasā ekaṁ disaṁ pharitvā viharati. Muditāsahagatena cetasā
ekaṁ disaṁ pharitvā viharati. Sakho so gāmaṇi ariyasāvako evaṁ
vigatābhijjho vigatabyāpādo asammūḷho sampajāno paṭissato
upekkhāsahagatena cetasā ekaṁ disaṁ pharitvā viharati. Tathā
dutiyaṁ. Tathā tatiyaṁ. Tathā catutthaṁ. Iti uddhamadho tiriyaṁ
sabbadhi sabbattatāya sabbāvantaṁ lokaṁ upekkhāsahagatena cetasā
vipulena mahaggatena appamāṇena averena abyāpajjhena pharitvā
viharati. So iti paṭisañcikkhati yvāhaṁ satthā evaṁvādī evaṁdiṭṭhi
natthi dinnaṁ natthi yiṭṭhaṁ natthi hutaṁ natthi sukatadukkaṭānaṁ
kammānaṁ phalaṁ vipāko natthi ayaṁ loko natthi paro loko
natthi mātā natthi pitā natthi sattā opapātikā natthi
loke samaṇabrāhmaṇā sammaggatā sammāpaṭipannā ye imañca
lokaṁ parañca lokaṁ sayaṁ abhiññā sacchikatvā pavedentīti.
Sace tassa bhoto satthuno saccaṁ vacanaṁ apaṇṇakatāya mayhaṁ
yvāhaṁ na kiñci byābādhemi tasaṁ vā thāvaraṁ vā ubhayamettha
kaṭaggāho yañcamhi kāyena saṁvuto vācāya saṁvuto manasā
<pb n="4.436"/>
Saṁvuto yañca kāyassa bhedā paraṁ maraṇā sugatiṁ saggaṁ lokaṁ
upapajjissāmīti. Tassa pāmujjaṁ jāyati pamuditassa pīti jāyati
pītimanassa kāyo passambhati passaddhakāyo sukhaṁ vedayati sukhino
cittaṁ samādhiyati. Ayaṁ kho gāmaṇi dhammasamādhi. Tatra ce tvaṁ
cittasamādhiṁ paṭilabheyyāsi evaṁ tvaṁ imaṁ kaṅkhādhammaṁ pajaheyyāsi.
<p n="671"/>Sakho kho gāmaṇi ariyasāvako evaṁ vigatābhijjho vigatabyāpādo
asammūḷho sampajāno paṭissato upekkhāsahagatena
cetasā ekaṁ disaṁ pharitvā viharati. Tathā dutiyaṁ. Tathā tatiyaṁ.
Tathā catutthaṁ. Iti uddhamadho tiriyaṁ sabbadhi sabbattatāya
sabbāvantaṁ lokaṁ upekkhāsahagatena cetasā vipulena mahaggatena
appamāṇena averena abyāpajjhena pharitvā viharati. So iti
paṭisañcikkhati yvāyaṁ satthā evaṁvādī evaṁdiṭṭhi atthi dinnaṁ
atthi yiṭṭhaṁ atthi hutaṁ atthi sukatadukkaṭānaṁ kammānaṁ phalaṁ
vipāko atthi ayaṁ loko atthi paro loko atthi mātā
atthi pitā atthi sattā opapātikā atthi loke samaṇabrāhmaṇā
sammaggatā sammāpaṭipannā ye imañca lokaṁ
parañca lokaṁ sayaṁ abhiññā sacchikatvā pavedentīti. Sace
tassa bhoto satthuno saccaṁ vacanaṁ apaṇṇakatāya mayhaṁ yvāhaṁ
na kiñci byābādhemi tasaṁ vā thāvaraṁ vā ubhayamettha kaṭaggāho
yañcamhi kāyena saṁvuto vācāya saṁvuto manasā saṁvuto yañca
<pb n="4.437"/>
Kāyassa bhedā paraṁ maraṇā sugatiṁ saggaṁ lokaṁ upapajjissāmīti.
Tassa pāmujjaṁ jāyati pamuditassa pīti jāyati pītimanassa
kāyo passambhati passaddhakāyo sukhaṁ vedayati sukhino cittaṁ
samādhiyati. Ayaṁ kho gāmaṇi dhammasamādhi. Tatra ce tvaṁ cittasamādhiṁ
paṭilabheyyāsi evaṁ tvaṁ imaṁ kaṅkhādhammaṁ pajaheyyāsi.
<p n="672"/>Sakho so gāmaṇi ariyasāvako evaṁ vigatābhijjho vigatabyāpādo
asammūḷho sampajāno paṭissato upekkhāsahagatena
cetasā ekaṁ disaṁ pharitvā viharati. Tathā dutiyaṁ. Tathā tatiyaṁ.
Tathā catutthaṁ. Iti uddhamadho tiriyaṁ sabbadhi sabbattatāya
sabbāvantaṁ lokaṁ upekkhāsahagatena cetasā vipulena mahaggatena
appamāṇena averena abyāpajjhena pharitvā viharati. So iti
paṭisañcikkhati yvāyaṁ satthā evaṁvādī evaṁdiṭṭhi karoto kārayato
chindato chedāpayato pacato pācayato socato socayato kilamato
kilamayato phandato phandāpayato pāṇamatimāpayato adinnaṁ ādiyato
sandhiṁ chindato nillopaṁ harato ekāgārikaṁ karoto paripanthe
tiṭṭhato paradāraṁ gacchato musā bhaṇato karoto na karīyati <pb ed="P" n="4.357" set="S"/>pāpaṁ
khurapariyantena cepi cakkena yo imissā paṭhaviyā pāṇe ekaṁ
maṁsakhalaṁ ekaṁ maṁsapuñjaṁ kareyya natthi tatonidānaṁ pāpaṁ natthi
pāpassa āgamo. Dakkhiṇaṁ cepi gaṅgāya tīraṁ gaccheyya hananto
ghātento chindanto chedāpento pacanto pācento natthi
<pb n="4.438"/>
Tatonidānaṁ pāpaṁ natthi pāpassa āgamo. Uttaraṁ cepi
gaṅgāya tīraṁ gaccheyya dadanto dāpento yajanto yājento
natthi tatonidānaṁ puññaṁ natthi puññassa āgamo dānena
damena saṁyamena saccavajjena natthi puññaṁ natthi puññassa
āgamoti. Sace tassa bhoto satthuno saccaṁ vacanaṁ apaṇṇakatāya
mayhaṁ yvāhaṁ na kiñci byābādhemi tasaṁ vā thāvaraṁ vā
ubhayamettha kaṭaggāho yañcamhi kāyena saṁvuto vācāya saṁvuto
manasā saṁvuto yañca kāyassa bhedā paraṁ maraṇā sugatiṁ saggaṁ
lokaṁ upapajjissāmīti. Tassa pāmujjaṁ jāyati pamuditassa pīti
jāyati pītimanassa kāyo passambhati passaddhakāyo sukhaṁ vedayati
sukhino cittaṁ samādhiyati. Ayaṁ kho gāmaṇi dhammasamādhi. Tatra
ce tvaṁ cittasamādhiṁ paṭilabheyyāsi evaṁ tvaṁ imaṁ kaṅkhādhammaṁ
pajaheyyāsi.
<p n="673"/>Sakho so gāmaṇi ariyasāvako evaṁ vigatābhijjho vigatabyāpādo
asammūḷho sampajāno paṭissato upekkhāsahagatena
cetasā ekaṁ disaṁ pharitvā viharati. Tathā dutiyaṁ. Tathā tatiyaṁ.
Tathā catutthaṁ. Iti uddhamadho tiriyaṁ sabbadhi sabbattatāya
sabbāvantaṁ lokaṁ upekkhāsahagatena cetasā vipulena mahaggatena
appamāṇena averena abyāpajjhena pharitvā viharati. So iti
paṭisañcikkhati yvāyaṁ satthā evaṁvādī evaṁdiṭṭhi karoto kārayato
<pb n="4.439"/>
Chindato chedāpayayo pacato pācayato socato socayato kilamato
kilamayato phandato phandāpayato pāṇamatimāpayato adinnaṁ ādiyato
sandhiṁ chindato <pb ed="P" n="4.358" set="S"/>nillopaṁ harato ekāgārikaṁ karoto paripanthe
tiṭṭhato paradāraṁ gacchato musā bhaṇato karoto karīyati pāpaṁ
khurapariyantena cepi cakkena yo imissā paṭhaviyā pāṇe ekaṁ
maṁsakhalaṁ ekaṁ maṁsapuñjaṁ kareyya atthi tatonidānaṁ pāpaṁ atthi
pāpassa āgamo. Dakkhiṇaṁ cepi gaṅgāya tīraṁ gaccheyya hananto
ghātento chindanto chedāpento pacanto pācento atthi
tatonidānaṁ pāpaṁ atthi pāpassa āgamo. Uttaraṁ cepi gaṅgāya
tīraṁ gaccheyya dadanto dāpento yajanto yājento atthi
tatonidānaṁ puññaṁ atthi puññassa āgamo dānena damena
saṁyamena saccavajjena atthi puññaṁ atthi puññassa āgamoti.
Sace tassa bhoto satthuno saccaṁ vacanaṁ apaṇṇakatāya mayhaṁ
yvāhaṁ na kiñci byābādhemi tasaṁ vā thāvaraṁ vā ubhayamettha
kaṭaggāho yañcamhi kāyena saṁvuto vācāya saṁvuto manasā
saṁvuto yañca kāyassa bhedā paraṁ maraṇā sugatiṁ saggaṁ lokaṁ
upapajjissāmīti. Tassa pāmujjaṁ jāyati pamuditassa pīti jāyati
pītimanassa kāyo passambhati passaddhakāyo sukhaṁ vedayati sukhino
cittaṁ samādhiyati. Ayaṁ kho gāmaṇi dhammasamādhi. Tatra ce tvaṁ
cittasamādhiṁ paṭilabheyyāsi evaṁ tvaṁ imaṁ kaṅkhādhammaṁ pajaheyyāsīti.
<pb n="4.440"/>
Evaṁ vutte pāṭaliyo gāmaṇī bhagavantaṁ etadavoca abhikkantaṁ bhante
abhikkantaṁ bhante .pe. Ajjatagge pāṇupetaṁ saraṇaṅgatanti.
Terasamaṁ.
Gāmaṇisaṁyuttaṁ samattaṁ.
Tassuddānaṁ
caṇḍaputto <note n="1">Ma. Yu. caṇḍo puṭo.</note> yodhājīvo hatthi <note n="2">Ma. hatthisso asibandhako. Yu. hatthi hayo pacchābhūmako. </note> hayo ca bhūmako
desanāsaṅkhā kulaṁ maṇicūḷaṁ gandhabhakarāsiyapāṭalīti <note n="3">Ma. Yu. bhadrarāsiyapāṭalīti.</note>.
</xml>