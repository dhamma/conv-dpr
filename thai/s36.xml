<xml src="s36.xml">
<pgroup id="s36"/>
<readunit id="s36">2. vedanāsaṃyuttaṃ</readunit>
<p n="352"/>Bhūtapubbaṁ bhikkhave devāsurasaṅgāmo samupabyūḷho ahosi.
Atha kho bhikkhave vepacitti asurindo asure āmantesi sace mārisā
devāsurasaṅgāme samupabyūḷhe asurā jineyyuṁ devā parājineyyuṁ
yena naṁ sakkaṁ devānamindaṁ kaṇṭhapañcamehi bandhanehi bandhitvā
mama santike āneyyātha asurapuranti. Sakkopi kho bhikkhave
devānamindo deve tāvatiṁse āmantesi sace mārisā
devāsurasaṅgāme samupabyūḷhe devā jineyyuṁ asurā parājineyyuṁ
yena naṁ vepacittiasurindaṁ kaṇṭhapañcamehi bandhanehi bandhitvā mama
santike āneyyātha sudhammaṁ devasabhanti. Tasmiṁ kho pana bhikkhave
saṅgāme devā jiniṁsu. <note n="2">Ma. Yu. asurā parājiniṁsu.</note> <pb ed="P" n="4.202" set="S"/>Atha kho bhikkhave devā tāvatiṁsā
vepacittiasurindaṁ kaṇṭhapañcamehi bandhanehi bandhitvā sakkassa devānamindassa
santike ānesuṁ sudhammaṁ devasabhaṁ.
<p n="353"/>Tatra sudaṁ bhikkhave vepacitti asurindo kaṇṭhapañcamehi
bandhanehi bandho hoti. Yadā ca kho bhikkhave vepacittissa
asurindassa evaṁ hoti dhammikā kho devā adhammikā asurā
<pb n="4.251"/>
Idānāhaṁ <note n="1">Ma. idhevadānāhaṁ.</note> devapuraṁ gacchāmīti. Atha kaṇṭhapañcamehi bandhanehi muttaṁ
attānaṁ samanupassati dibbehi ca pañcahi kāmaguṇehi samappito
samaṅgībhūto paricāreti. Yadā ca kho bhikkhave vepacittissa
asurindassa evaṁ hoti dhammikā kho asurā adhammikā devā
tatthevadānāhaṁ asurapuraṁ gamissāmīti. Atha kaṇṭhapañcamehi bandhanehi
bandhaṁ attānaṁ samanupassati dibbehi ca pañcahi kāmaguṇehi
parihāyati. Evaṁ sukhumaṁ kho bhikkhave vepacittibandhanaṁ tato
sukhumataraṁ mārabandhanaṁ. Maññamāno kho bhikkhave bandho mārassa
amaññamāno mutto pāpimato.
<p n="354"/>Asmīti bhikkhave maññitametaṁ ayamahamasmīti maññitametaṁ
bhavissanti maññitametaṁ na bhavissanti maññitametaṁ rūpī bhavissanti
maññitametaṁ arūpī bhavissanti maññitametaṁ saññī bhavissanti
maññitametaṁ asaññī bhavissanti maññitametaṁ nevasaññināsaññī
bhavissanti maññitametaṁ. Maññitaṁ bhikkhave rogo maññitaṁ
gaṇḍo maññitaṁ sallaṁ tasmātiha bhikkhave amaññamānena
cetasā viharissāmīti. Evañhi vo bhikkhave sikkhitabbaṁ.
<p n="355"/>Asmīti bhikkhave iñjitametaṁ ayamahamasmīti iñjitametaṁ
bhavissanti iñjitametaṁ na bhavissanti iñjitametaṁ rūpī bhavissanti
iñjitametaṁ arūpī bhavissanti iñjitametaṁ saññī bhavissanti
iñjitametaṁ asaññī bhavissanti iñjitametaṁ nevasaññināsaññī
<pb n="4.252"/>
Bhavissanti iñjitametaṁ. Iñjitaṁ <pb ed="P" n="4.203" set="S"/>bhikkhave rogo iñjitaṁ gaṇḍo
iñjitaṁ sallaṁ tasmātiha bhikkhave aniñjiyamānena cetasā
viharissāmāti. Evañhi vo bhikkhave sikkhitabbaṁ.
<p n="356"/>Asmīti bhikkhave phanditametaṁ ayamahamasmīti phanditametaṁ
bhavissanti .pe. Na bhavissanti. Rūpī bhavissanti. Arūpī bhavissanti.
Saññī bhavissanti. Asaññī bhavissanti. Nevasaññināsaññī bhavissanti
phanditametaṁ. Phanditaṁ bhikkhave rogo phanditaṁ gaṇḍo phanditaṁ sallaṁ.
Tasmātiha bhikkhave aphandiyamānena <note n="2">Ma. Yu. aphandamānena.</note> cetasā viharissāmāti. Evañhi
vo bhikkhave sikkhitabbaṁ.
<p n="357"/>Asmīti bhikkhave papañcitametaṁ ayamahamasmīti papañcitametaṁ
bhavissanti .pe. Na bhavissanti. Rūpī bhavissanti. Arūpī
bhavissanti. Saññī bhavissanti. Asaññī bhavissanti. Nevasaññināsaññī
bhavissanti papañcitametaṁ. Papañcitaṁ bhikkhave rogo
papañcitaṁ gaṇḍo papañcitaṁ sallaṁ. Tasmātiha bhikkhave
nippapañcena cetasā viharissāmāti. Evañhi vo bhikkhave
sikkhitabbaṁ.
<p n="358"/>Asmīti bhikkhave mānagatametaṁ ayamahamasmīti mānagatametaṁ
bhavissanti mānagatametaṁ na bhavissanti mānagatametaṁ rūpī bhavissanti
mānagatametaṁ arūpī bhavissanti mānagatametaṁ saññī bhavissanti
mānagatametaṁ asaññī bhavissanti mānagatametaṁ nevasaññināsaññī
<pb n="4.253"/>
Bhavissanti mānagatametaṁ. Mānagatametaṁ bhikkhave rogo mānagatametaṁ
gaṇḍo mānagatametaṁ sallaṁ. Tasmātiha bhikkhave nihatamānena
cetasā viharissāmāti. Evañhi vo bhikkhave sikkhitabbanti.
Dvādasamaṁ.
Āsīvisavaggo catuttho.
Tassuddānaṁ
āsīviso ratho kummo dvedārukkhandhena <note n="1">Ma. Yu. dve dārukkhandhā ....</note> avassuto
dukkhadhammā kiṁsukā vīṇā chappāṇā yavakalāpikena <note n="2">Ma. Yu. yavakalāpiti.</note> cāti.
Catupaṇṇāsake vaggassuddānaṁ
nandikkhayā saṭṭhinayā <note n="3">Ma. nandikkhayo  saṭṭhinayo.</note> samuddo udakena <note n="4">Ma. Yu. uragena ca.</note> ca
catupaṇṇāsakā ete nipātesu pakāsitāti.
<p rend="subhead" check="nosid">1, sagāthāvaggo</p>
<p rend="subhead" sid="1">1, samādhisuttaṃ</p>
<pb n="4.254"/>
Paṭhamakasagāthavaggo <note n="1">Ma. sagāthāvaggo.</note> paṭhamo
<p n="359"/>Tisso imā bhikkhave vedanā. Katamā tisso.
Sukhā vedanā dukkhā vedanā adukkhamasukhā vedanā. Imā kho
bhikkhave tisso vedanā <note n="2">Ma. itisaddo atthi.</note>.
<p n="360"/>Samāhito sampajāno sato buddhassa sāvako
vedanā ca pajānāti vedanānañca sambhavaṁ.
Yattha cetā nirujjhanti maggañca khayagāminaṁ
vedanānaṁ khayā bhikkhu nicchāto parinibbutoti. Paṭhamaṁ.
<p rend="subhead" sid="2">2, sukhasuttaṃ</p>
<p n="361"/>Tisso imā bhikkhave vedanā. Katamā tisso.
Sukhā vedanā dukkhā vedanā adukkhamasukhā vedanā. Imā kho
bhikkhave tisso vedanā <note n="2">Ma. itisaddo atthi.</note>.
<p n="362"/><pb ed="P" n="4.205" set="S"/>Sukhaṁ vā yadi vā dukkhaṁ adukkhamasukhaṁ saha
ajjhattañca bahiddhā ca yaṅkiñci atthi veditaṁ.
Etaṁ dukkhanti ñatvāna mosadhammaṁ palokinaṁ
phussa phussa vayaṁ phussaṁ <note n="3">Ma. Yu. passaṁ.</note> evaṁ tattha virajjatīti. Dutiyaṁ.
<p rend="subhead" sid="3">3, pahānasuttaṃ</p>
<p n="363"/>Tisso imā bhikkhave vedanā. Katamā tisso. Sukhā
vedanā dukkhā vedanā adukkhamasukhā vedanā. Sukhāya bhikkhave
vedanāya rāgānusayo pahātabbo dukkhāya vedanāya paṭighānusayo
pahātabbo adukkhamasukhāya vedanāya avijjānusayo pahātabbo.
<pb n="4.255"/>
Yato kho bhikkhave bhikkhuno sukhāya vedanāya rāgānusayo pahīno
hoti dukkhāya vedanāya paṭighānusayo pahīno hoti adukkhamasukhāya
vedanāya avijjānusayo pahīno hoti. Ayaṁ vuccati bhikkhave bhikkhu
nirāgānusayo <note n="1">Ma. niranusayo.</note> sammaddaso acchejji taṇhaṁ vivattayi saññojanaṁ
sammāmānābhisamayā antamakāsi dukkhassāti.
<p n="364"/>Sukhaṁ vedayamānassa vedanaṁ appajānato
so rāgānusayo hoti anissaraṇadassino.
Dukkhaṁ vedayamānassa vedanaṁ appajānato
paṭighānusayo hoti anissaraṇadassino.
Adukkhamasukhaṁ santaṁ bhūripaññaṁ na desitaṁ
taṁ vāpi <note n="2">Ma. Yu. tañcāpi.</note> abhinandati neva dukkhā pamuccati.
Yato ca bhikkhu ātāpī sampajaññaṁ na riñcati
tato so vedanā sabbā parijānāti paṇḍito.
So vedanā pariññāya diṭṭhe dhamme anāsavo
kāyassa bhedā dhammaṭṭho saṅkhyaṁ nūpeti <note n="3">Yu. saṅkhaṁ no peti. evamuparipi. </note> vedagūti. Tatiyaṁ.
<p rend="subhead" sid="4">4, pātālasuttaṃ</p>
<p n="365"/>Assutavā bhikkhave puthujjano evaṁ <note n="4">Ma. Yu. yaṁ.</note> vācaṁ bhāsati atthi
mahāsamudde pātāloti. Taṁ kho panetaṁ bhikkhave assutavā puthujjano
asantaṁ asaṁvijjamānaṁ evaṁ vācaṁ bhāsati atthi mahāsamudde pātāloti.
Sārīrikānaṁ kho etaṁ bhikkhave dukkhānaṁ vedanānaṁ adhivacanaṁ yadidaṁ
pātāloti. Assutavā bhikkhave puthujjano sārīrikāya dukkhāya
<pb n="4.256"/>
Vedanāya phuṭṭho samāno socati kilamati paridevati urattāḷī <note n="1">Ma. uttāḷiṁ. evamuparipi.</note>
kandati sammohaṁ āpajjati. Ayaṁ vuccati bhikkhave assutavā
puthujjano pātāle <note n="2">Yu. pātālena. evamuparipi.</note> na paccuṭṭhāsi gādhañca najjhagā <note n="3">Ma. nājjhagā. </note>. Sutavā
ca kho bhikkhave ariyasāvako sārīrikāya dukkhāya vedanāya phuṭṭho
samāno na <note n="4">Ma. neva.</note> socati na kilamati na paridevati na urattāḷī kandati
sammohaṁ nāpajjati. Ayaṁ vuccati bhikkhave sutavā ariyasāvako
pātāle paccuṭṭhāsi gādhañca ajjhagāti.
<p n="366"/>Yo etā nādhivāseti uppannā vedanā dukkhā
sārīrikā pāṇaharā yāhi phuṭṭho pavedhati.
Akkandati parodati dubbalo appathāmako
na so pātāle paccuṭṭhāsi atho gādhampi najjhagā <note n="3">Ma. nājjhagā. </note>.
Yo cetā adhivāseti uppannā vedanā dukkhā
sārīrikā pāṇaharā yāhi phuṭṭho na vedhati
sace pātāle paccuṭṭhāsi atho gādhampi ajjhagāti. Catutthaṁ.
<p rend="subhead" sid="5">5, daṭṭhabbasuttaṃ</p>
<p n="367"/>Tisso imā bhikkhave vedanā. Katamā tisso. Sukhā
vedanā dukkhā venadā adukkhamasukhā vedanā. Sukhā bhikkhave
vedanā dukkhato daṭṭhabbā dukkhā vedanā sallato daṭṭhabbā
adukkhamasukhā vedanā aniccato daṭṭhabbā. Yato kho bhikkhave
bhikkhuno sukhā vedanā dukkhato diṭṭhā hoti dukkhā vedanā
sallato diṭṭhā hoti adukkhamasukhā vedanā aniccato diṭṭhā
<pb n="4.257"/>
Hoti. Ayaṁ vuccati bhikkhave bhikkhu sammaddaso acchejji taṇhaṁ
vivattayi saññojanaṁ sammāmānābhisamayā antamakāsi dukkhassāti.
<p n="368"/>Yo sukhaṁ dukkhato adda dukkhamadakkhi <note n="1">Ma. Yu. dukkhamaddakkhi.</note> sallato
adukkhamasukhaṁ santaṁ adakkhi naṁ aniccato.
Save sammaddaso bhikkhu parijānāti vedanā
so vedanā pariññāya diṭṭhe dhamme anāsavo
kāyassa bhedā dhammaṭṭho saṅkhyaṁ nūpeti vedagūti. Pañcamaṁ.
<p rend="subhead" sid="6">6, sallasuttaṃ</p>
<p n="369"/>Assutavā bhikkhave puthujjano sukhampi vedanaṁ vedayati <note n="2">Yu. vediyati. evamuparipi.</note>
dukkhampi vedanaṁ vedayati adukkhamasukhampi vedanaṁ vedayati. Sutavā
bhikkhave ariyasāvako sukhampi vedanaṁ <pb ed="P" n="4.208" set="S"/>vedayati dukkhampi vedanaṁ
vedayati adukkhamasukhampi vedanaṁ vedayati. Tatra bhikkhave ko
viseso ko adhippāyaso <note n="3">Ma. adhippayāso.  Yu. adhippāyoso.</note> kiṁ nānākaraṇaṁ sutavato ariyasāvakassa
assutavatā puthujjanenāti. Bhagavaṁmūlakā no bhante dhammā .pe.
Assutavā bhikkhave puthujjano dukkhāya vedanāya phuṭṭho samāno
socati kilamati paridevati urattāḷa kandati sammohaṁ āpajjati
so dve vedanā vedayati kāyikañca cetasikañca.
<p n="370"/>Seyyathāpi bhikkhave purisaṁ sallena vijjheyyuṁ <note n="4">Ma. vijjheyya.</note> tamenaṁ
dutiyena sallena anuvedhaṁ vijjheyyuṁ <note n="4">Ma. vijjheyya.</note> evaṁ hi so bhikkhave puriso
dve sallena <note n="5">Ma. dvisallena vedanaṁ. Yu. dve  salle vedanā.</note> vedanā vedayati kāyikañca cetasikañca. Evameva kho
bhikkhave assutavā puthujjano dukkhāya vedanāya phuṭṭho samāno socati
<pb n="4.258"/>
Kilamati paridevati urattāḷī kandati sammohaṁ āpajjati so dve
vedanā vedayati kāyikañca cetasikañca. Tassāyeva kho pana dukkhāya
vedanāya <note n="1">Ma. phuṭṭho samāno. evamuparipi.</note> paṭighavā hoti tamenaṁ dukkhāya vedanāya paṭighavantaṁ yo
dukkhāya vedanāya paṭighānusayo so anuseti so dukkhāya vedanāya
phuṭṭho samāno kāmasukhaṁ abhinandati. Taṁ kissa hetu. Na hi <note n="2">Ma. so.</note>
bhikkhave pajānāti assutavā puthujjano aññatra kāmasukhā dukkhāya
vedanāya nissaraṇaṁ. Tassa kāmasukhaṁ abhinandato yo sukhāya
vedanāya rāgānusayo so anuseti so tāsaṁ vedanānaṁ samudayañca
atthaṅgamañca assādañca ādīnavañca nissaraṇañca yathābhūtaṁ nappajānāti.
Tassa tāsaṁ vedanānaṁ samudayañca atthaṅgamañca assādañca
ādīnavañca nissaraṇañca yathābhūtaṁ appajānato yo adukkhamasukhāya
vedanāya avijjānusayo so anuseti so sukhañce vedanaṁ vedayati
saññutto naṁ vedayati dukkhañce vedanaṁ vedayati saññutto naṁ
vedayati adukkhamasukhañce <pb ed="P" n="4.209" set="S"/>vedanaṁ vedayati saññutto naṁ vedayati.
Ayaṁ vuccati bhikkhave assutavā puthujjano saññutto jātiyā jarāya
maraṇena sokehi paridevehi dukkhehi domanassehi upāyāsehi
saññutto dukkhasmāti vadāmi.
<p n="371"/>Sutavā ca kho bhikkhave ariyasāvako dukkhāya vedanāya phuṭṭho
samāno na socati na kilamati na paridevati na urattāḷī kandati na
sammohaṁ āpajjati so ekaṁ vedanaṁ vedayati kāyikaṁ na cetasikaṁ.
<pb n="4.259"/>
<p n="372"/>Seyyathāpi bhikkhave purisaṁ sallena vijjheyyuṁ <note n="1">Ma. vijjheyya.</note> na tamenaṁ
dutiyena sallena anuvedhaṁ vijjheyyuṁ. Evaṁ hi so bhikkhave puriso
ekasallena vedanaṁ vedayati. Evameva kho bhikkhave sutavā ariyasāvako
dukkhāya vedanāya phuṭṭho samāno na socati na kilamati
na paridevati na urattāḷī kandati na sammohaṁ āpajjati so
ekaṁ vedanaṁ vedayati kāyikaṁ na cetasikaṁ tassāyeva kho pana
dukkhāya vedanāya <note n="2">Ma. phuṭṭho samāno.</note> paṭighavā na hoti tamenaṁ dukkhāya vedanāya
paṭighavantaṁ yo dukkhāya vedanāya paṭighānusayo so nānuseti
so dukkhāya vedanāya phuṭṭho samāno kāmasukhaṁ nābhinandati. Taṁ
kissa hetu. Pajānāti <note n="3">Ma. hi.</note> so bhikkhave sutavā ariyasāvako aññatra
kāmasukhā dukkhāya vedanāya nissaraṇaṁ. Tassa kāmasukhaṁ nābhinandato
yo sukhāya vedanāya rāgānusayo so nānuseti so tāsaṁ vedanānaṁ
samudayañca atthaṅgamañca assādañca ādīnavañca nissaraṇañca
yathābhūtaṁ pajānāti. Tassa tāsaṁ vedanānaṁ samudayañca atthaṅgamañca
assādañca ādīnavañca nissaraṇañca yathābhūtaṁ pajānato yo adukkhamasukhāya
vedanāya avijjānusayo so nānuseti so sukhañce vedanaṁ
vedayati visaññutto naṁ vedayati dukkhañce vedanaṁ <pb ed="P" n="4.210" set="S"/>vedayati
visaññutto naṁ vedayati adukkhamasukhañce vedanaṁ vedayati visaññutto
naṁ vedayati. Ayaṁ vuccati bhikkhave sutavā ariyasāvako visaññutto
jātiyā jarāya maraṇena sokehi paridevehi dukkhehi domanassehi
<pb n="4.260"/>
Upāyāsehi visaññutto dukkhasmāti vadāmi. Ayaṁ kho bhikkhave
viseso ayaṁ adhippāyaso idaṁ nānākaraṇaṁ sutavato ariyasāvakassa
assutavatā puthujjanenāti.
<p n="373"/>Na so <note n="1">Ma. Yu. ayaṁ pāṭho natthi.</note> vedanaṁ vedayati sapañño sukhampi dukkhampi bahussutopi
ayaṁ ca dhīrassa puthujjanena ayaṁ viseso <note n="2">Ma. Yu. mahāviseso.</note> kusalassa hoti.
Saṅkhātadhammassa bahussutassa vipassato <note n="3">Yu. sampassato. </note> lokamimaṁ parañca
iṭṭhassa dhammā na mathenti cittaṁ aniṭṭhato no paṭighātameti.
Tassānurodhā atha vā virodhā vidhamikā <note n="4">Ma. Yu. vidhūpitā.</note> atthagatā na santi
padañca ñatvā virajaṁ asokaṁ sammā pajānāti bhavassa pāragūti. Chaṭṭhaṁ.
<p rend="subhead" sid="7">7, paṭhamagelaññasuttaṃ</p>
<p n="374"/>Ekaṁ samayaṁ bhagavā vesāliyaṁ viharati mahāvane
kūṭāgārasālāyaṁ. Atha kho bhagavā sāyaṇhasamayaṁ paṭisallānā vuṭṭhito
yena gilānasālā tenupasaṅkami upasaṅkamitvā paññatte āsane
nisīdi. Nisajja kho bhagavā bhikkhū <pb ed="P" n="4.211" set="S"/>āmantesi sato bhikkhave bhikkhu
sampajāno kālaṁ āgameyya ayaṁ vo amhākaṁ anusāsanī.
<p n="375"/>Kathañca bhikkhave bhikkhu sato hoti. Idha bhikkhave bhikkhu
kāye kāyānupassī viharati ātāpī sampajāno satimā vineyya loke
abhijjhādomanassaṁ. Vedanāsu .pe. Citte. Dhammesu dhammānupassī
viharati ātāpī sampajāno satimā vineyya loke abhijjhādomanassaṁ.
<pb n="4.261"/>
Evaṁ kho bhikkhave bhikkhu sato hoti.
<p n="376"/>Kathañca bhikkhave bhikkhu sampajāno hoti. Idha bhikkhave
bhikkhu abhikkante paṭikkante sampajānakārī hoti ālokite vilokite
sampajānakārī hoti sammiñjite pasārite sampajānakārī hoti
saṅghāṭipattacīvaradhāraṇe sampajānakārī hoti asite pīte khāyite
sāyite sampajānakārī hoti uccārapassāvakamme sampajānakārī
hoti gate ṭhite nisinne sutte jāgarite bhāsite tuṇhībhāve
sampajānakārī hoti. Evaṁ kho bhikkhave bhikkhu sampajānakārī
hoti. Sato bhikkhave bhikkhu sampajāno kālaṁ āgameyya ayaṁ
vo amhākaṁ anusāsanī.
<p n="377"/>Tassa ce bhikkhave bhikkhuno evaṁ satassa sampajānassa
appamattassa ātāpino pahitattassa viharato uppajjati sukhā vedanā
so evaṁ pajānāti uppannā kho me ayaṁ sukhā vedanā sā ca kho
paṭicca no appaṭicca kiṁ paṭicca imameva kāyaṁ paṭicca ayaṁ kho pana
kāyo anicco saṅkhato paṭiccasamuppanno aniccaṁ kho pana saṅkhataṁ
paṭiccasamuppannaṁ kāyaṁ paṭicca uppannā sukhā vedanā kuto niccā
bhavissatīti. So kāye ca sukhāya ca vedanāya aniccānupassī
viharati vayānupassī viharati virāgānupassī viharati nirodhānupassī
viharati paṭinissaggānupassī viharati. Tassa kāye ca sukhāya ca
vedanāya aniccānupassino viharato vayānupassino viharato .pe.
<pb n="4.262"/>
Paṭinissaggānupassino <pb ed="P" n="4.212" set="S"/>viharato yo kāye ca sukhāya ca vedanāya
rāgānusayo so pahiyyati.
<p n="378"/>Tassa ce bhikkhave bhikkhuno evaṁ satassa sampajānassa
appamattassa ātāpino pahitattassa viharato uppajjati dukkhā
vedanā so evaṁ pajānāti uppannā kho myāyaṁ dukkhā vedanā
sā ca kho paṭicca no appaṭicca kiṁ paṭicca imameva kāyaṁ paṭicca
ayaṁ kho pana kāyo anicco saṅkhato paṭiccasamuppanno aniccaṁ
kho pana saṅkhataṁ paṭiccasamuppannaṁ kāyaṁ paṭicca uppannā dukkhā
vedanā kuto niccā bhavissatīti. So kāye ca dukkhāya ca vedanāya
aniccānupassī viharati vayānupassī viharati virāgānupassī viharati
nirodhānupassī viharati paṭinissaggānupassī viharati. Tassa kāye
ca dukkhāya ca vedanāya aniccānupassino viharato .pe.
Paṭinissaggānupassino viharato yo kāye ca dukkhāya ca vedanāya
paṭighānusayo so pahiyyati.
<p n="379"/>Tassa ce bhikkhave bhikkhuno evaṁ satassa sampajānassa
appamattassa ātāpino pahitattassa viharato uppajjati adukkhamasukhā
vedanā so evaṁ pajānāti uppannā kho myāyaṁ adukkhamasukhā
vedanā sā ca kho paṭicca no appaṭicca kiṁ paṭicca imameva
kāyaṁ paṭicca ayaṁ kho pana kāyo anicco saṅkhato paṭiccasamuppanno
aniccaṁ kho pana saṅkhataṁ paṭiccasamuppannaṁ kāyaṁ paṭicca
<pb n="4.263"/>
Uppannā adukkhamasukhā vedanā kuto niccā bhavissatīti. So
kāye ca adukkhamasukhāya ca vedanāya aniccānupassī viharati vayānupassī
viharati virāgānupassī viharati nirodhānupassī viharati paṭinissaggānupassī
viharati. Tassa kāye ca adukkhamasukhāya ca vedanāya
aniccānupassino viharato .pe. Paṭinissaggānupassino viharato yo
kāye ca adukkhamasukhāya ca vedanāya avijjānusayo so pahiyyati.
<p n="380"/><pb ed="P" n="4.213" set="S"/>So sukhañce vedanaṁ vedayati sā aniccāti pajānāti
anajjhositāti pajānāti anabhinanditāti pajānāti dukkhañce vedanaṁ
vedayati .pe. Adukkhamasukhañce vedanaṁ vedayati sā aniccāti
pajānāti anajjhositāti pajānāti anabhinanditāti pajānāti.
So sukhañce vedanaṁ vedayati visaññutto naṁ vedayati dukkhañce
vedanaṁ vedayati visaññutto naṁ vedayati adukkhamasukhañce vedanaṁ
vedayati visaññutto naṁ vedayati. So kāyapariyantikaṁ vedanaṁ
vedayamāno kāyapariyantikaṁ vedanaṁ vedayāmīti pajānāti jīvitapariyantikaṁ
vedanaṁ vedayamāno jīvitapariyantikaṁ vedanaṁ vedayāmīti
pajānāti kāyassa bhedā uddhaṁ jīvitapariyādānā idheva sabbavedayitāni
anabhinanditāni sītibhavissantīti pajānāti.
<p n="381"/>Seyyathāpi bhikkhave <note n="1">Yu. bhikkhu.</note> telañca <note n="2">Ma. telañca paṭicca vaṭṭiṁ ca paṭicca. Yu. telañca paṭicca  vaṭṭiñca. evamuparipi.</note> vaṭṭiñca paṭicca
telappadīpo jhāyeyya tasseva telassa ca vaṭṭiyā ca pariyādānā anāhāro
nibbāyeyya. Evameva kho bhikkhave bhikkhu ce <note n="3">Ma. Yu. cesaddo natthi.</note> kāyapariyantikaṁ vedanaṁ
<pb n="4.264"/>
Vedayamāno kāyapariyantikaṁ vedanaṁ vedayāmīti pajānāti. Jīvitapariyantikaṁ
vedanaṁ vedayamāno jīvitapariyantikaṁ vedanaṁ vedayāmīti
pajānāti. Kāyassa bhedā uddhaṁ jīvitapariyādānā idheva sabbavedayitāni
anabhinanditāni sītibhavissantīti pajānātīti. Sattamaṁ.
<p rend="subhead" sid="8">8, dutiyagelaññasuttaṃ</p>
<p n="382"/>Ekaṁ samayaṁ bhagavā vesāliyaṁ viharati mahāvane
kūṭāgārasālāyaṁ. Atha kho bhagavā sāyaṇhasamayaṁ paṭisallānā vuṭṭhito
yena gilānasālā tenupasaṅkami upasaṅkamitvā paññatte āsane
nisīdi. Nisajja kho bhagavā bhikkhū āmantesi sato bhikkhave bhikkhu
sampajāno kālaṁ āgameyya ayaṁ vo amhākaṁ anusāsanī.
<p n="383"/>Kathañca bhikkhave bhikkhu sato hoti. Idha bhikkhave bhikkhu
kāye kāyānupassī viharati ātāpī sampajāno satimā vineyya
loke abhijjhādomanassaṁ. Vedanāsu .pe. Citte. Dhammesu
dhammānupassī viharati ātāpī sampajāno satimā vineyya loke
abhijjhādomanassaṁ. Evaṁ kho bhikkhave bhikkhu sato hoti.
<p n="384"/><pb ed="P" n="4.214" set="S"/>Kathañca bhikkhave bhikkhu sampajāno hoti. Idha bhikkhave
bhikkhu abhikkante paṭikkante sampajānakārī hoti .pe. Bhāsite
tuṇhībhāve sampajānakārī hoti. Evaṁ kho bhikkhave bhikkhu sampajāno
hoti. Sato <note n="1">Yu. kho.</note> bhikkhave bhikkhu sampajāno kālaṁ āgameyya ayaṁ vo
amhākaṁ anusāsanī.
<p n="385"/>Tassa ce bhikkhave bhikkhuno evaṁ satassa sampajānassa
<pb n="4.265"/>
Appamattassa ātāpino pahitattassa viharato uppajjati sukhā
vedanā so evaṁ pajānāti uppannā kho myāyaṁ sukhā vedanā
sā ca kho paṭicca no appaṭicca kiṁ paṭicca imameva phassaṁ
paṭicca ayaṁ kho pana phasso anicco saṅkhato paṭiccasamuppanno
aniccaṁ kho pana saṅkhataṁ paṭiccasamuppannaṁ phassaṁ paṭicca uppannā
sukhā vedanā kuto niccā bhavissatīti. So phasse
ca sukhāya ca vedanāya aniccānupassī viharati vayānupassī virāgānupassī
nirodhānupassī paṭinissaggānupassī viharati. Tassa phasse
ca sukhāya ca vedanāya aniccānupassino viharato vayānupassino
virāgānupassino nirodhānupassino paṭinissaggānupassino viharato
yo phasse ca sukhāya ca vedanāya rāgānusayo so pahiyyati.
<p n="386"/>Tassa ce bhikkhave bhikkhuno evaṁ satassa .pe. Viharato
uppajjati dukkhā vedanā .pe. Uppajjati adukkhamasukhā vedanā
so evaṁ pajānāti uppannā kho myāyaṁ adukkhamasukhā vedanā sā
ca kho paṭicca no appaṭicca kiṁ paṭicca imameva phassaṁ paṭicca
ayaṁ kho pana phasso anicco saṅkhato paṭiccasamuppanno .pe.
(yathā purimasutte vitthāro tathā vitthāretabbo) kāyassa
bhedā uddhaṁ jīvitapariyādānā idheva sabbavedayitāni anabhinanditāni
sītibhavissantīti pajānāti.
<p n="387"/>Seyyathāpi bhikkhave telañca vaṭṭiñca paṭicca telappadīpo
<pb n="4.266"/>
Jhāyeyya tasseva telassa ca vaṭṭiyā ca pariyādānā anāhāro
nibbāyeyya. Evameva kho bhikkhave bhikkhu kāyapariyantikaṁ vedanaṁ
vedayamāno kāyapariyantikaṁ vedanaṁ vedayāmīti pajānāti. Jīvitapariyantikaṁ
vedanaṁ vedayamāno jīvitapariyantikaṁ vedanaṁ vedayāmīti
pajānāti. Kāyassa bhedā uddhaṁ jīvitapariyādānā idheva sabbavedayitāni
anabhinanditāni sītibhavissantīti pajānātīti. Aṭṭhamaṁ.
<p rend="subhead" sid="9">9, aniccasuttaṃ</p>
<p n="388"/>Tisso imā bhikkhave vedanā aniccā saṅkhatā paṭiccasamuppannā
khayadhammā vayadhammā virāgadhammā nirodhadhammā. Katamā
tisso. Sukhā vedanā dukkhā vedanā adukkhamasukhā vedanā.
Imā kho bhikkhave tisso vedanā aniccā saṅkhatā paṭiccasamuppannā
khayadhammā vayadhammā virāgadhammā nirodhadhammāti. Navamaṁ.
<p rend="subhead" sid="10">10, phassamūlakasuttaṃ</p>
<p n="389"/><pb ed="P" n="4.215" set="S"/>Tisso imā bhikkhave vedanā phassajā phassamūlakā phassanidānā
phassapaccayā. Katamā tisso. Sukhā vedanā dukkhā
vedanā adukkhamasukhā vedanā. Sukhavedaniyaṁ bhikkhave phassaṁ paṭicca
uppajjati sukhā vedanā tasseva sukhavedaniyassa phassassa nirodhā
yaṁ tajjaṁ vedayitaṁ sukhavedaniyaṁ phassaṁ paṭicca uppannā sukhā vedanā
sā nirujjhati sā vūpasamati <note n="1">Ma. Yu. vūpasammati. evamuparipi.</note>. Dukkhavedaniyaṁ bhikkhave phassaṁ paṭicca
uppajjati dukkhā vedanā tasseva dukkhavedaniyassa phassassa nirodhā
yaṁ tajjaṁ vedayitaṁ dukkhavedaniyaṁ phassaṁ paṭicca uppannā dukkhā vedanā
sā nirujjhati sā vūpasamati. Adukkhamasukhavedaniyaṁ bhikkhave phassaṁ
<pb n="4.267"/>
Paṭicca uppajjati adukkhamasukhā vedanā tasseva adukkhamasukhavedaniyassa
phassassa nirodhā yaṁ tajjaṁ vedayitaṁ adukkhamasukhavedaniyaṁ
phassaṁ paṭicca uppannā adukkhamasukhā vedanā sā nirujjhati sā
vūpasamati.
<p n="390"/>Seyyathāpi bhikkhave dvinnaṁ kaṭṭhānaṁ saṅghaṭṭā <note n="1">Ma. Yu. saṅghaṭṭanasamodhānā.</note> tassa
samodhānā usmā jāyati tejo abhinibbattati tesaṁyeva dvinnaṁ kaṭṭhānaṁ
nānābhāvā vinikkhepā yā tajjā usmā sā nirujjhati sā
vūpasamati. Evameva kho bhikkhave imā tisso vedanā phassajā
phassamūlakā phassanidānā phassapaccayā tajjaṁ phassaṁ paṭicca tajjā <note n="2">Yu. āmeṇḍitaṁ.</note>
vedanā uppajjati tajjassa <note n="3">Yu. āmeṇḍitaṁ.</note> phassassa nirodhā tajjā <note n="2">Yu. āmeṇḍitaṁ.</note> vedanā
nirujjhatīti. Dasamaṁ.
Vedanāsaṁyuttassa paṭhamakasagāthavaggo.
Tassuddānaṁ
samādhisukhāya <note n="4">Ma. samādhisukhaṁ. </note> pahānena pātālaṁ daṭṭhabbena ca <note n="5">Yu. casaddo natthi.</note>
sallatthena <note n="6">Yu. ca.</note> gelaññaṁ <note n="7">Ma. sallena ceva gelaññā.</note> aniccaphassamūlakāti.
<p rend="subhead" check="nosid">2, rahogatavaggo</p>
<p rend="subhead" sid="11">1, rahogatasuttaṃ</p>
<pb n="4.268"/>
Rahogatavaggo dutiyo
<p n="391"/>Atha kho aññataro bhikkhu yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. Ekamantaṁ
nisinno kho so bhikkhu bhagavantaṁ etadavoca idha mayhaṁ bhante
rahogatassa paṭisallīnassa evaṁ cetaso parivitakko udapādi tisso
vedanā vuttā bhagavatā sukhā vedanā dukkhā vedanā adukkhamasukhā
vedanā imā tisso vedanā vuttā bhagavatā. Vuttaṁ kho panetaṁ
bhagavatā yaṅkiñci vedayitaṁ taṁ dukkhasminti kiṁ nu kho etaṁ bhagavatā
sandhāya bhāsitaṁ yaṅkiñci vedayitaṁ taṁ dukkhasminti. Sādhu sādhu
bhikkhu tisso imā bhikkhu vedanā vuttā mayā sukhā vedanā
dukkhā vedanā adukkhamasukhā vedanā imā tisso vedanā vuttā
mayā. Vuttaṁ kho panetaṁ bhikkhu mayā yaṅkiñci vedayitaṁ taṁ
dukkhasminti taṁ kho panetaṁ bhikkhu mayā saṅkhārānaṁyeva aniccataṁ
sandhāya bhāsitaṁ yaṅkiñci vedayitaṁ taṁ dukkhasminti. Taṁ kho panetaṁ
bhikkhu mayā saṅkhārānaṁyeva khayadhammataṁ vayadhammataṁ virāgadhammataṁ
nirodhadhammataṁ vipariṇāmadhammataṁ sandhāya bhāsitaṁ yaṅkiñci vedayitaṁ
taṁ dukkhasminti.
<p n="392"/>Atha kho pana bhikkhu mayā anupubbasaṅkhārānaṁ nirodho
akkhāto paṭhamajjhānaṁ samāpannassa vācā niruddhā hoti dutiyajjhānaṁ
<pb n="4.269"/>
Samāpannassa vitakkavicārā niruddhā honti tatiyajjhānaṁ
samāpannassa pīti niruddhā hoti catutthajjhānaṁ samāpannassa
assāsapassāsā niruddhā honti ākāsānañcāyatanaṁ samāpannassa
rūpasaññā niruddhā hoti viññāṇañcāyatanaṁ samāpannassa
ākāsānañcāyatanasaññā niruddhā hoti ākiñcaññāyatanaṁ samāpannassa
viññāṇañcāyatanasaññā niruddhā hoti nevasaññānāsaññāyatanaṁ
samāpannassa ākiñcaññāyatanasaññā niruddhā hoti saññāvedayitanirodhaṁ
samāpannassa saññā ca vedanā ca niruddhā honti.
Khīṇāsavassa bhikkhuno rāgo niruddho hoti doso niruddho hoti
moho niruddho hoti.
<p n="393"/>Atha kho bhikkhu mayā anupubbasaṅkhārānaṁ vūpasamo akkhāto
paṭhamajjhānaṁ samāpannassa vācā vūpasantā hoti dutiyajjhānaṁ
samāpannassa vitakkavicārā vūpasantā honti .pe. Saññāvedayitanirodhaṁ
samāpannassa saññā ca vedanā ca vūpasantā honti.
Khīṇāsavassa bhikkhu rāgo vūpasanto hoti doso vūpasanto
hoti moho vūpasanto hoti.
<p n="394"/>Chayimā bhikkhu passaddhiyo paṭhamajjhānaṁ samāpannassa
vācā paṭippassaddhā hoti dutiyajjhānaṁ samāpannassa vitakkavicārā
paṭippassaddhā honti tatiyajjhānaṁ samāpannassa pīti
paṭippassaddhā hoti catutthajjhānaṁ samāpannassa assāsapassāsā
<pb n="4.270"/>
Paṭippassaddhā <pb ed="P" n="4.218" set="S"/>honti saññāvedayitanirodhaṁ samāpannassa saññā
ca vedanā ca paṭippassaddhā honti. Khīṇāsavassa bhikkhuno
rāgo paṭippassaddho hoti doso paṭippassaddho hoti moho
paṭippassaddho hotīti. Paṭhamaṁ.
<p rend="subhead" sid="12">2, paṭhamāakāsasuttaṃ</p>
<p n="395"/>Seyyathāpi bhikkhave ākāsepi <note n="1">Ma. Yu. ākāse.</note> vividhā vātā vāyanti
puratthimāpi vātā vāyanti pacchimāpi vātā vāyanti uttarāpi
vātā vāyanti dakkhiṇāpi vātā vāyanti sarajāpi vātā
vāyanti arajāpi vātā vāyanti sītāpi vātā vāyanti uṇhāpi
vātā vāyanti parittāpi vātā vāyanti adhimattāpi vātā
vāyanti. Evameva kho bhikkhave imasmiṁ kāyasmiṁ vividhā vedanā
uppajjanti sukhāpi vedanā uppajjati dukkhāpi vedanā uppajjati
adukkhamasukhāpi vedanā uppajjatīti.
<p n="396"/>Yathāpi vātā ākāse vāyanti vividhā puthū <note n="2">Yu. puthu.</note>
puratthimā pacchimā cāpi uttarā atha dakkhiṇā.
Sarajā arajā cāpi <note n="3">Ma. capi. Yu. vāpi.</note> sītā uṇhā ca ekadā
adhimattā parittā ca puthū <note n="2">Yu. puthu.</note> vāyanti mālutā.
Tathevimasmiṁ <note n="4">Yu. tathevimasmiṁpi. </note> kāyasmiṁ samuppajjanti vedanā
sukhadukkhasamuppatti adukkhamasukhā ca yā.
Yatova <note n="5">Ma. Yu. yato ca.</note> bhikkhu ātāpī sampajāno nirujjhati <note n="6">Ma. sampajaññaṁ na riñcati. Yu. sampajāno nirūpadhi.</note>
tato so vedanā sabbā parijānāti paṇḍito.
<pb n="4.271"/>
So vedanā pariññāya diṭṭhe dhamme anāsavo
kāyassa bhedā dhammaṭṭho saṅkhaṁ nūpeti <note n="1">Ma. Yu. saṅkhyaṁ nopeti.</note> vedagūti. Dutiyaṁ.
<p rend="subhead" sid="13">3, dutiyāakāsasuttaṃ</p>
<p n="397"/><pb ed="P" n="4.219" set="S"/>Seyyathāpi bhikkhave ākāse vividhā vātā vāyanti
puratthimāpi vātā vāyanti .pe. Adhimattāpi vātā vāyanti.
Evameva kho bhikkhave imasmiṁ kāyasmiṁ vividhā vedanā uppajjanti
sukhāpi vedanā uppajjati dukkhāpi vedanā uppajjati adukkhamasukhāpi
vedanā uppajjatīti. Tatiyaṁ.
<p rend="subhead" sid="14">4, agārasuttaṃ</p>
<p n="398"/>Seyyathāpi bhikkhave āgantukāgāraṁ tattha puratthimāyapi
disāya āgantvā vāsaṁ kappenti pacchimāyapi disāya āgantvā
vāsaṁ kappenti uttarāyapi disāya āgantvā vāsaṁ kappenti
dakkhiṇāyapi disāya āgantvā vāsaṁ kappenti khattiyāpi āgantvā
vāsaṁ kappenti brāhmaṇāpi āgantvā vāsaṁ kappenti vessāpi
āgantvā vāsaṁ kappenti suddāpi āgantvā vāsaṁ kappenti.
Evameva kho bhikkhave imasmiṁ kāyasmiṁ vividhā vedanā uppajjanti
sukhāpi vedanā uppajjati dukkhāpi vedanā uppajjati adukkhamasukhāpi
vedanā uppajjati sāmisāpi sukhā vedanā uppajjati
sāmisāpi dukkhā vedanā uppajjati sāmisāpi adukkhamasukhā vedanā
uppajjati nirāmisāpi sukhā vedanā uppajjati nirāmisāpi dukkhā
vedanā uppajjati nirāmisāpi adukkhamasukhā vedanā uppajjatīti.
Catutthaṁ.
<p rend="subhead" sid="15">5, paṭhamāanandasuttaṃ</p>
<pb n="4.272"/>
<p n="399"/>Atha kho āyasmā ānando yena bhagavā tenupasaṅkami
upasaṅkamitvā .pe. Ekamantaṁ nisinno kho āyasmā ānando
bhagavantaṁ etadavoca katamā nu kho bhante vedanā katamo vedanāsamudayo
katamo vedanānirodho katamā <pb ed="P" n="4.220" set="S"/>vedanānirodhagāminī paṭipadā
ko vedanāya assādo ko vedanāya <note n="1">Ma. Yu. ime pāṭhā na dissanti. evamuparipi.</note> ādīnavo kiṁ vedanāya <note n="1">Ma. Yu. ime pāṭhā na dissanti. evamuparipi.</note>
nissaraṇanti. Tisso imā ānanda vedanā sukhā vedanā dukkhā
vedanā adukkhamasukhā vedanā. Imā vuccati ānanda vedanā
phassasamudayā vedanāsamudayo phassanirodhā vedanānirodho ayameva
ariyo aṭṭhaṅgiko maggo vedanānirodhagāminī paṭipadā. Seyyathīdaṁ.
Sammādiṭṭhi .pe. Sammāsamādhi. Yaṁ vedanaṁ paṭicca uppajjati
sukhaṁ somanassaṁ ayaṁ vedanāya assādo. Yā vedanā aniccā
dukkhā vipariṇāmadhammā ayaṁ vedanāya ādīnavo. Yo vedanāya
chandarāgavinayo chandarāgappahānaṁ idaṁ vedanāya nissaraṇaṁ.
<p n="400"/>Atha kho panānanda mayā anupubbasaṅkhārānaṁ nirodho
akkhāto paṭhamajjhānaṁ samāpannassa vācā niruddhā hoti .pe.
Saññāvedayitanirodhaṁ samāpannassa saññā ca vedanā ca niruddhā
honti. Khīṇāsavassa bhikkhuno rāgo niruddho hoti doso
niruddho hoti moho niruddho hoti.
<p n="401"/>Atha kho panānanda mayā anupubbasaṅkhārānaṁ vūpasamo
akkhāto paṭhamajjhānaṁ samāpannassa vācā vūpasantā hoti .pe.
<pb n="4.273"/>
Saññāvedayitanirodhaṁ samāpannassa saññā ca vedanā ca vūpasantā
honti. Khīṇāsavassa bhikkhuno rāgo vūpasanto hoti doso
vūpasanto hoti moho vūpasanto hoti.
<p n="402"/>Atha kho panānanda mayā anupubbasaṅkhārānaṁ paṭippassaddhi <note n="1">Yu. passaddhi.</note>
akkhātā paṭhamajjhānaṁ samāpannassa vācā paṭippassaddhā hoti
.pe. Ākāsānañcāyatanaṁ samāpannassa rūpasaññā paṭippassaddhā
hoti viññāṇañcāyatanaṁ samāpannassa ākāsānañcāyatanasaññā
paṭippassaddhā hoti ākiñcaññāyatanaṁ samāpannassa viññāṇañcāyatanasaññā
paṭippassaddhā hoti nevasaññānāsaññāyatanaṁ
samāpannassa ākiñcaññāyatanasaññā paṭippassaddhā hoti saññāvedayitanirodhaṁ
samāpannassa saññā ca vedanā ca paṭippassaddhā
honti. <pb ed="P" n="4.221" set="S"/>Khīṇāsavassa bhikkhuno rāgo paṭippassaddho hoti doso
paṭippassaddho hoti moho paṭippassaddho hotīti. Pañcamaṁ.
<p rend="subhead" sid="16">6, dutiyāanandasuttaṃ</p>
<p n="403"/>Atha kho āyasmā ānando yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. Ekamantaṁ
nisinnaṁ kho āyasmantaṁ ānandaṁ bhagavā etadavoca katamā nu kho ānanda
vedanā katamo vedanāsamudayo katamo vedanānirodho katamā
vedanānirodhagāminī paṭipadā ko vedanāya assādo ko vedanāya
ādīnavo kiṁ vedanāya nissaraṇanti. Bhagavaṁmūlakā no bhante dhammā
bhagavaṁnettikā bhagavaṁpaṭisaraṇā sādhu bhante bhagavantaññeva paṭibhātu
<pb n="4.274"/>
Etassa bhāsitassa attho bhagavato sutvā bhikkhū dhāressantīti.
Tenahi ānanda suṇohi sādhukaṁ manasikarohi bhāsissāmīti.
Evaṁ bhanteti kho āyasmā ānando bhagavato paccassosi.
Bhagavā etadavoca tisso imā ānanda vedanā sukhā vedanā
dukkhā vedanā adukkhamasukhā vedanā. Imā vuccanti ānanda
vedanā .pe. Phassasamudayā .pe. Khīṇāsavassa bhikkhuno rāgo
paṭippassaddho hoti doso paṭippassaddho hoti moho
paṭippassaddho hotīti. Chaṭṭhaṁ.
<p rend="subhead" sid="17">7, paṭhamasambahulasuttaṃ</p>
<p n="404"/>Atha kho sabbahulā bhikkhū yena bhagavā tenupasaṅkamiṁsu
upasaṅkamitvā bhagavantaṁ abhivādetvā ekamantaṁ nisīdiṁsu. Ekamantaṁ
nisinnā kho te bhikkhū bhagavantaṁ etadavocuṁ katamā nu kho bhante vedanā
katamo vedanāsamudayo katamo vedanānirodho katamā vedanānirodhagāminī
paṭipadā ko vedanāya assādo ko vedanāya ādīnavo kiṁ
vedanāya nissaraṇanti. <pb ed="P" n="4.222" set="S"/>Tisso imā bhikkhave vedanā sukhā vedanā
dukkhā vedanā adukkhamasukhā vedanā. Imā vuccanti bhikkhave
vedanā. Phassasamudayā vedanāsamudayo phassanirodhā vedanānirodho
ayameva ariyo aṭṭhaṅgiko maggo vedanānirodhagāminī paṭipadā.
Seyyathīdaṁ. Sammādiṭṭhi .pe. Sammāsamādhi. Yaṁ vedanaṁ paṭicca
uppajjati sukhaṁ somanassaṁ ayaṁ vedanāya assādo. Yā vedanā
aniccā dukkhā vipariṇāmadhammā ayaṁ vedanāya ādīnavo. Yo
<pb n="4.275"/>
Vedanāya chandarāgavinayo chandarāgappahānaṁ idaṁ vedanāya nissaraṇaṁ.
<p n="405"/>Atha kho pana bhikkhave mayā anupubbasaṅkhārānaṁ nirodho
akkhāto paṭhamajjhānaṁ samāpannassa vācā niruddhā hoti .pe.
Khīṇāsavassa bhikkhuno rāgo niruddho hoti doso niruddho hoti
moho niruddho hoti.
<p n="406"/>Atha kho pana bhikkhave mayā anupubbasaṅkhārānaṁ vūpasamo
akkhāto paṭhamajjhānaṁ samāpannassa vācā vūpasantā hoti .pe.
Khīṇāsavassa bhikkhuno rāgo vūpasanto hoti doso vūpasanto hoti
moho vūpasanto hoti.
<p n="407"/>Chayimā bhikkhave passaddhiyo. Paṭhamajjhānaṁ samāpannassa
vācā paṭippassaddhā hoti dutiyajjhānaṁ samāpannassa vitakkavicārā
paṭippassaddhā honti tatiyajjhānaṁ samāpannassa pīti paṭippassaddhā
hoti catutthajjhānaṁ samāpannassa assāsapassāsā paṭippassaddhā
honti saññāvedayitanirodhaṁ samāpannassa saññā ca vedanā ca
paṭippassaddhā honti. Khīṇāsavassa bhikkhuno rāgo paṭippassaddho
hoti doso paṭippassaddho hoti moho paṭippassaddho hotīti.
Sattamaṁ.
<p rend="subhead" sid="18">8, dutiyasambahulasuttaṃ</p>
<p n="408"/>Atha kho sambahulā bhikkhū yena bhagavā tenupasaṅkamiṁsu
upasaṅkamitvā .pe. <pb ed="P" n="4.223" set="S"/>Ekamantaṁ nisinne kho te bhikkhū bhagavā
etadavoca katamā nu kho bhakkhave vedanā katamo vedanāsamudayo
<pb n="4.276"/>
Katamo vedanānirodho katamā vedanānirodhagāminī paṭipadā ko
vedanāya assādo ko vedanāya ādīnavo kiṁ vedanāya nissaraṇanti.
Bhagavaṁmūlakā no bhante dhammā .pe. Tisso imā bhikkhave vedanā
sukhā vedanā dukkhā vedanā adukkhamasukhā vedanā. Imā vuccanti
bhikkhave vedanā. Phassasamudayā (yathā purimasuttanto vitthārito
tathā vitthāretabbo <note n="1">Ma. Yu. yathā purimasuttante tathā vitthāretabbo.</note>). Aṭṭhamaṁ.
<p rend="subhead" sid="19">9, pañcakaṅgasuttaṃ</p>
<p n="409"/>Atha kho pañcakaṅgo ṭhapati yenāyasmā udāyi
tenupasaṅkami upasaṅkamitvā āyasmantaṁ udāyiṁ abhivādetvā ekamantaṁ
nisīdi. Ekamantaṁ nisinno kho pañcakaṅgo ṭhapati āyasmantaṁ udāyiṁ
etadavoca kati nu kho bhante udāyi vedanā vuttā bhagavatāti.
Tisso kho gahapati <note n="2">Ma. Yu. ṭhapati. evamuparipi.</note> vedanā vuttā bhagavatā sukhā vedanā dukkhā
vedanā adukkhamasukhā vedanā imā kho gahapati <note n="2">Ma. Yu. ṭhapati. evamuparipi.</note> tisso vedanā
vuttā bhagavatāti.
<p n="410"/>Evaṁ vutte pañcakaṅgo ṭhapati āyasmantaṁ udāyiṁ etadavoca
na kho bhante udāyi tisso vedanā vuttā bhagavatā dve vedanā
vuttā bhagavatā sukhā vedanā dukkhā vedanā. Yāyaṁ bhante
adukkhamasukhā vedanā santasmiṁ esā paṇīte sukhe vuttā bhagavatāti.
Dutiyampi kho āyasmā udāyi pañcakaṅgaṁ ṭhapatiṁ etadavoca na kho
gahapati dve vedanā vuttā bhagavatā tisso vedanā vuttā bhagavatā
sukhā vedanā dukkhā vedanā adukkhamasukhā vedanā imā tisso
<pb n="4.277"/>
Vedanā vuttā bhagavatāti. Dutiyampi kho pañcakaṅgo ṭhapati āyasmantaṁ
udāyiṁ etadavoca na kho bhante udāyi tisso vedanā vuttā
bhagavatā dve vedanā vuttā bhagavatā sukhā vedanā dukkhā
vedanā yāyaṁ bhante adukkhamasukhā vedanā santasmiṁ esā paṇīte
sukhe vuttā bhagavatāti. Tatiyampi kho āyasmā udāyi pañcakaṅgaṁ
ṭhapatiṁ etadavoca na kho gahapati dve vedanā vuttā bhagavatā tisso
vedanā vuttā bhagavatā sukhā vedanā dukkhā vedanā adukkhamasukhā
vedanā imā tisso vedanā vuttā bhagavatāti. Tatiyampi
kho pañcakaṅgo ṭhapati āyasmantaṁ udāyī etadavoca na kho bhante
udāyi tisso vedanā vuttā bhagavatā dve vedanā vuttā
bhagavatā sukhā vedanā dukkhā vedanā yāyaṁ bhante adukkhamasukhā
vedanā santasmiṁ esā paṇīte sukhe vuttā bhagavatāti. Neva <note n="1">Yu. kho.</note>
asakkhi <note n="2">Ma. sakkhi.</note> āyasmā udāyi pañcakaṅgaṁ ṭhapatiṁ saññāpetuṁ na panāsakkhi
pañcakaṅgo ṭhapati āyasmantaṁ udāyiṁ saññāpetuṁ.
<p n="411"/>Assosi kho āyasmā ānando āyasmato udāyissa
pañcakaṅgena ṭhapatinā saddhiṁ imaṁ kathāsallāpaṁ atha kho āyasmā
ānando yena bhagavā tenupasaṅkami upasaṅkamitvā ekamantaṁ nisīdi.
Ekamantaṁ nisinno kho āyasmā ānando yāvatako āyasmato
udāyissa pañcakaṅgena ṭhapatinā saddhiṁ ahosi kathāsallāpo tampi <note n="3">Ma. taṁ.</note>
sabbaṁ bhagavato ārocesi. Santameva kho ānanda pariyāyaṁ
<pb n="4.278"/>
Pañcakaṅgo ṭhapati udāyissa bhikkhuno nābbhanumodi. Santaṁ ca panānanda
pariyāyaṁ udāyi bhikkhu pañcakaṅgassa ṭhapatino nābbhanumodi.
<p n="412"/>Dvepi mayā ānanda vedanā vuttā pariyāyena tisso <note n="1">Ma. Yu. tissopi.</note>
mayā vedanā vuttā pariyāyena pañcapi mayā vedanā vuttā
pariyāyena chapi mayā vedanā vuttā pariyāyena aṭṭhārasāpi mayā vedanā
vuttā pariyāyena chattiṁsāpi mayā vedanā vuttā pariyāyena
aṭṭhasataṁpi mayā vedanā vuttā pariyāyena. Evaṁ pariyāyena desito
ānanda mayā dhammo. Evaṁ pariyāyena desite kho ānanda mayā
dhamme ye aññamaññassa subhāsitaṁ sulapitaṁ na samanumaññissanti na
samanujānissanti na samanumodissanti. Tesaṁ etaṁ pāṭikaṅkhaṁ bhaṇḍanajātā
kalahajātā vivādāpannā aññamaññaṁ mukhasattīhi vitudantā
viharissanti <note n="2">Ma. itisaddo atthi.</note>. Evaṁ pariyāyadesito kho <note n="3">Yu. khosaddo natthi.</note> ānanda mayā dhammo.
Evaṁ pariyāyadesite kho <note n="3">Yu. khosaddo natthi.</note> ānanda mayā dhamme ye aññamaññassa
subhāsitaṁ sulapitaṁ samanumaññissanti samanujānissanti samanumodissanti.
Tesaṁ etaṁ pāṭikaṅkhaṁ samaggā sammodamānā avivadamānā khīrodakībhūtā
aññamaññaṁ piyacakkhūhi sampassantā viharissanti <note n="2">Ma. itisaddo atthi.</note>.
<p n="413"/>Pañcime ānanda kāmaguṇā. Katame pañca. Cakkhuviññeyyā
rūpā iṭṭhā kantā manāpā piyarūpā kāmūpasañhitā
rajaniyā .pe. Kāyaviññeyyā phoṭṭhabbā iṭṭhā kantā manāpā
piyarūpā kāmūpasañhitā rajaniyā. Ime kho ānanda pañca
<pb n="4.279"/>
Kāmaguṇā. Yaṁ kho ānanda ime pañca kāmaguṇe paṭicca
uppajjati sukhaṁ somanassaṁ idaṁ vuccati kāmasukhaṁ.
<p n="414"/>Ye kho ānanda evaṁ vadeyyuṁ etaṁ paramaṁ santaṁ <note n="1">Yu. sattā. evamuparipi.</note> sukhaṁ
somanassaṁ paṭisaṁvedentīti. Idaṁ nesāhaṁ nānujānāmi. Taṁ kissa
hetu. Atthānanda etamhā sukhā aññaṁ sukhaṁ abhikkantatarañca
paṇītatarañca.
<p n="415"/>Katamañcānanda etamhā sukhā aññaṁ sukhaṁ abhikkantatarañca
paṇītatarañca. Idhānanda bhikkhu vivicceva kāmehi vivicca
akusalehi dhammehi savitakkaṁ savicāraṁ vivekajaṁ pītisukhaṁ paṭhamajjhānaṁ
upasampajja viharati. Idaṁ kho ānanda etamhā sukhā aññaṁ
sukhaṁ abhikkantatarañca paṇītatarañca. <pb ed="P" n="4.226" set="S"/>Ye kho ānanda evaṁ vadeyyuṁ
etaṁ paramaṁ santaṁ <note n="1">Yu. sattā. evamuparipi.</note> sukhaṁ somanassaṁ paṭisaṁvedentīti. Idaṁ nesāhaṁ
nānujānāmi. Taṁ kissa hetu. Atthānanda etamhā sukhā aññaṁ
sukhaṁ abhikkantatarañca paṇītatarañca.
<p n="416"/>Katamañcānanda etamhā sukhā aññaṁ sukhaṁ abhikkantatarañca
paṇītatarañca. Idhānanda bhikkhu vitakkavicārānaṁ vūpasamā
ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ
pītisukhaṁ dutiyajjhānaṁ upasampajja viharati. Idaṁ kho ānanda etamhā
sukhā aññaṁ sukhaṁ abhikkantatarañca paṇītatarañca. Ye kho ānanda
evaṁ vadeyyuṁ etaṁ paramaṁ santaṁ sukhaṁ somanassaṁ paṭisaṁvedentīti.
<pb n="4.280"/>
Idaṁ nesāhaṁ nānujānāmi. Taṁ kissa hetu. Atthānanda etamhā
sukhā aññaṁ sukhaṁ abhikkantatarañca paṇītatarañca.
<p n="417"/>Katamañcānanda etamhā sukhā aññaṁ sukhaṁ abhikkantatarañca
paṇītatarañca. Idhānanda bhikkhu pītiyā ca virāgā upekkhako
ca viharati sato ca sampajāno sukhañca kāyena paṭisaṁvedeti yantaṁ
ariyā ācikkhanti upekkhako satimā sukhavihārīti tatiyajjhānaṁ
upasampajja viharati. Idaṁ kho ānanda etamhā sukhā aññaṁ sukhaṁ
abhikkantatarañca paṇītatarañca. Ye kho ānanda evaṁ vadeyyuṁ
etaṁ paramaṁ santaṁ sukhaṁ somanassaṁ paṭisaṁvedentīti. Idaṁ nesāhaṁ
nānujānāmi. Taṁ kissa hetu. Atthānanda etamhā sukhā aññaṁ
sukhaṁ abhikkantatarañca paṇītatarañca.
<p n="418"/>Katamañcānanda etamhā sukhā aññaṁ sukhaṁ abhikkantatarañca
paṇītatarañca. Idhānanda bhikkhu sukhassa ca pahānā dukkhassa
ca pahānā pubbeva somanassadomanassānaṁ atthaṅgamā adukkhamasukhaṁ
upekkhāsatipārisuddhiṁ catutthajjhānaṁ upasampajja viharati. Idaṁ kho
ānanda etamhā sukhā aññaṁ sukhaṁ abhikkantatarañca paṇītatarañca.
<p n="419"/>Ye kho ānanda evaṁ vadeyyuṁ etaṁ paramaṁ santaṁ sukhaṁ
somanassaṁ paṭisaṁvedentīti. Idaṁ nesāhaṁ <pb ed="P" n="4.227" set="S"/>nānujānāmi. Taṁ kissa
hetu. Atthānanda etamhā sukhā aññaṁ sukhaṁ abhikkantatarañca
paṇītatarañca.
<pb n="4.281"/>
<p n="420"/>Katamañcānanda etamhā sukhā aññaṁ sukhaṁ abhikkantatarañca
paṇītatarañca. Idhānanda bhikkhu sabbaso rūpasaññānaṁ samatikkamā
paṭighasaññānaṁ atthaṅgamā nānattasaññānaṁ amanasikārā ananto
ākāsoti ākāsānañcāyatanaṁ upasampajja viharati. Idaṁ kho ānanda
etamhā sukhā aññaṁ sukhaṁ abhikkantatarañca paṇītatarañca. Ye kho
ānanda evaṁ vadeyyuṁ etaṁ paramaṁ santaṁ sukhaṁ somanassaṁ paṭisaṁvedentīti.
Idaṁ nesāhaṁ nānujānāmi. Taṁ kissa hetu. Atthānanda etamhā
sukhā aññaṁ sukhaṁ abhikkantatarañca paṇītatarañca.
<p n="421"/>Katamañcānanda etamhā sukhā aññaṁ sukhaṁ abhikkantatarañca
paṇītatarañca. Idhānanda bhikkhu sabbaso ākāsānañcāyatanaṁ
samatikkamma anantaṁ viññāṇanti viññāṇañcāyatanaṁ upasampajja
viharati. Idaṁ kho ānanda etamhā sukhā aññaṁ sukhaṁ abhikkantatarañca
paṇītatarañca. Ye kho ānanda evaṁ vadeyyuṁ etaṁ paramaṁ
santaṁ sukhaṁ somanassaṁ paṭisaṁvedentīti. Idaṁ nesāhaṁ nānujānāmi.
Taṁ kissa hetu. Atthānanda etamhā sukhā aññaṁ sukhaṁ abhikkantatarañca
paṇītatarañca.
<p n="422"/>Katamañcānanda etamhā sukhā aññaṁ sukhaṁ abhikkantatarañca
paṇītatarañca. Idhānanda bhikkhu sabbaso viññāṇañcāyatanaṁ
samatikkamma natthi kiñcīti ākiñcaññāyatanaṁ upasampajja viharati.
Idaṁ kho ānanda etamhā sukhā aññaṁ sukhaṁ abhikkantatarañca
<pb n="4.282"/>
Paṇītatarañca. Ye kho ānanda evaṁ vadeyyuṁ etaṁ paramaṁ santaṁ
sukhaṁ somanassaṁ paṭisaṁvedentīti. Idaṁ nesāhaṁ nānujānāmi. Taṁ
kissa hetu. Atthānanda etamhā sukhā aññaṁ sukhaṁ abhikkantatarañca
paṇītatarañca.
<p n="423"/>Katamañcānanda etamhā sukhā aññaṁ sukhaṁ abhikkantatarañca
paṇītatarañca. Idhānanda bhikkhu sabbaso ākiñcaññāyatanaṁ
samatikkamma nevasaññānāsaññāyatanaṁ upasampajja viharati. Idaṁ
kho <pb ed="P" n="4.228" set="S"/>ānanda etamhā sukhā aññaṁ sukhaṁ abhikkantatarañca paṇītatarañca.
Ye kho ānanda evaṁ vadeyyuṁ etaṁ paramaṁ santaṁ sukhaṁ
somanassaṁ paṭisaṁvedentīti. Idaṁ nesāhaṁ nānujānāmi. Taṁ kissa
hetu. Atthānanda etamhā sukhā aññaṁ sukhaṁ abhikkantatarañca
paṇītatarañca.
<p n="424"/>Katamañcānanda etamhā sukhā aññaṁ sukhaṁ abhikkantatarañca
paṇītatarañca. Idhānanda bhikkhu sabbaso nevasaññānāsaññāyatanaṁ
samatikkamma saññāvedayitanirodhaṁ upasampajja viharati.
Idaṁ kho ānanda etamhā sukhā aññaṁ sukhaṁ abhikkantatarañca paṇītatarañca.
Ṭhānaṁ kho panetaṁ ānanda vijjati yaṁ aññatitthiyā
paribbājakā evaṁ vadeyyuṁ saññāvedayitanirodhaṁ samaṇo gotamo āha
tañca sukhasmiṁ paññapeti tayidaṁ kiṁsu tayidaṁ kathaṁsūti. Evaṁvādino
ānanda aññatitthiyā paribbājakā evamassu vacanīyā na kho
<pb n="4.283"/>
Āvuso bhagavā sukhaññeva vedanaṁ sandhāya sukhasmiṁ paññapeti
yattha yatthāvuso sukhaṁ upalabbhati yahiṁ yahiṁ <note n="1">Yu. yamhi sukhaṁ. evamuparipi.</note> taṁ taṁ tathāgato
sukhasmiṁ paññapetīti. Navamaṁ.
<p rend="subhead" sid="20">10, bhikkhusuttaṃ</p>
<p n="425"/>Dvepi mayā bhikkhave vedanā vuttā pariyāyena tissopi
mayā vedanā vuttā pariyāyena pañcapi mayā vedanā vuttā
pariyāyena chapi mayā vedanā vuttā pariyāyena aṭṭhārasāpi
mayā vedanā vuttā pariyāyena chattiṁsāpi mayā vedanā vuttā
pariyāyena aṭṭhasataṁpi mayā vedanā vuttā pariyāyena. Evaṁ
pariyāyadesito bhikkhave mayā dhammo evaṁ pariyāyadesite kho
bhikkhave mayā dhamme ye aññamaññassa subhāsitaṁ sulapitaṁ na
samanumaññissanti na samanujānissanti na samanumodissanti. Tesaṁ
etaṁ pāṭikaṅkhaṁ <pb ed="P" n="4.229" set="S"/>bhaṇḍanajātā kalahajātā vivādāpannā aññamaññaṁ
mukhasattīhi vitudantā viharissantīti. Evaṁ pariyāyadesito bhikkhave
mayā dhammo evaṁ pariyāyadesite kho bhikkhave mayā dhamme ye
aññamaññassa subhāsitaṁ sulapitaṁ samanumaññissanti samanujānissanti
samanumodissanti. Tesaṁ etaṁ pāṭikaṅkhaṁ samaggā sammodamānā
avivadamānā khīrodakībhūtā aññamaññaṁ piyacakkhūhi sampassantā
viharissantīti.
<p n="426"/>Pañcime bhikkhave kāmaguṇā .pe. Ṭhānaṁ kho panetaṁ
bhikkhave vijjati yaṁ aññatitthiyā paribbājakā evaṁ vadeyyuṁ saññāvedayitanirodhaṁ
<pb n="4.284"/>
Samaṇo gotamo āha tañca sukhasmiṁ paññapeti
tayidaṁ kiṁsu tayidaṁ kathaṁsūti. Evaṁvādino bhikkhave aññatitthiyā
paribbājakā evamassu vacanīyā na kho āvuso bhagavā sukhaññeva
vedanaṁ sandhāya sukhasmiṁ paññapeti yattha yattha āvuso sukhaṁ
upalabbhati yahiṁ yahiṁ taṁ taṁ tathāgato sukhasmiṁ paññapetīti.
Dasamaṁ.
Rahogatavaggo dutiyo.
Tassuddānaṁ
rahogatā <note n="1">Ma. rahogataṁ dve ākāsaṁ agāraṁ dve ca ānandā.   sambahulā duve vuttā pañcakaṅgo ca bhikkhunāti.   Yu. rahogataṁ dve ākāsaṁ agāraṁ dve ca santakaṁ.   aṭṭhaṅgena ca dve vuttā pañcakaṅgo ca bhikkhunāti.</note> dve vātā ca nivāsā dve ānandakā
sambahulā ca dve vuttā pañcakaṅgo ca bhikkhunāti.
<p rend="subhead" check="nosid">3, aṭṭhasatapariyāyavaggo</p>
<p rend="subhead" sid="21">1, sīvakasuttaṃ</p>
<pb n="4.285"/>
Aṭṭhasatapariyāyavaggo tatiyo
<p n="427"/>Ekaṁ samayaṁ bhagavā rājagahe viharati veḷuvane kalandakanivāpe.
Atha kho moḷiyasivako <note n="1">Ma. moḷiyasīvako. Yu. moliyasīvako.</note> paribbājako yena bhagavā tenupasaṅkami
upasaṅkamitvā bhagavatā saddhiṁ sammodi sammodanīyaṁ kathaṁ sārāṇīyaṁ
vītisāretvā ekamantaṁ nisīdi. Ekamantaṁ nisinno kho moḷiyasivako
paribbājako bhagavantaṁ etadavoca santi bho gotama eke
samaṇabrāhmaṇā evaṁvādino evaṁdiṭṭhino yaṅkiñcāyaṁ purisapuggalo
paṭisaṁvedeti sukhaṁ vā dukkhaṁ vā adukkhamasukhaṁ vā sabbantaṁ pubbekatahetūti.
Idha pana <note n="2">Ma. panasaddo natthi. </note> bhavaṁ gotamo kimāhāti. Pittasamuṭṭhānānipi
kho sivaka idhekaccāni vedayitāni uppajjanti.
Sāmaṁpi kho etaṁ sivaka evaṁ veditabbaṁ yathā pittasamuṭṭhānānipi
idhekaccāni vedayitāni uppajjanti. Lokassapi kho etaṁ sivaka
saccasammataṁ yathā pittasamuṭṭhānānipi idhekaccāni vedayitāni
uppajjanti. Tatra sivaka ye te samaṇabrāhmaṇā evaṁvādino
evaṁdiṭṭhino yaṅkiñcāyaṁ purisapuggalo paṭisaṁvedayati <note n="3">Ma. Yu. paṭisaṁvedeti.</note> sukhaṁ vā dukkhaṁ vā
adukkhamasukhaṁ vā sabbantaṁ pubbekatahetūti. Yañca sāmaṁ ñātaṁ
tañca atidhāvanti yaṁ <note n="4">Ma. yañca. Yu. yaṁ ca.</note> loke saccasammataṁ tañca atidhāvanti.
Tasmā tesaṁ samaṇabrāhmaṇānaṁ micchāti vadāmi. Semhasamuṭṭhānānipi
kho sivaka .pe. Vātasamuṭṭhānānipi kho sivaka
<pb n="4.286"/>
.pe. Sannipātasamuṭṭhānānipi <note n="1">Ma. Yu. sannipātikānipi.</note> kho sivaka .pe. Utupariṇāmajānipi
kho sivaka. Visamaparihārajānipi kho sivaka. Opakkamikānipi kho
sivaka .pe. <pb ed="P" n="4.231" set="S"/>Kammavipākajānipi kho sivaka idhekaccāni vedayitāni
uppajjanti. Sāmaṁpi kho etaṁ sivaka evaṁ veditabbaṁ yathā kammavipākajānipi
idhekaccāni vedayitāni uppajjanti lokassapi kho etaṁ
sivaka saccasammataṁ yathā kammavipākajānipi idhekaccāni vedayitāni
uppajjanti. Tattha sivaka ye te samaṇabrāhmaṇā evaṁvādino
evaṁdiṭṭhino yaṅkiñcāyaṁ purisapuggalo paṭisaṁvedayati sukhaṁ vā dukkhaṁ vā
adukkhamasukhaṁ vā sabbantaṁ pubbekatahetūti. Yañca sāmaṁ ñātaṁ
tañca atidhāvanti yaṁ loke saccasammataṁ tañca atidhāvanti
tasmā tesaṁ samaṇabrāhmaṇānaṁ micchāti vadāmīti.
<p n="428"/>Evaṁ vutte moḷiyasivako paribbājako bhagavantaṁ etadavoca
abhikkantaṁ bho gotama abhikkantaṁ bho gotama upāsakaṁ maṁ bhavaṁ
gotamo dhāretu ajjatagge pāṇupetaṁ saraṇaṅgatanti.
<p n="429"/>Pittaṁ semhañca vāto ca sannipātā utūni ca
visamaṁ opakkamikañca <note n="2">Ma. Yu. casaddo natthi.</note> kammavipākena aṭṭhamīti. Paṭhamaṁ.
<p rend="subhead" sid="22">2, aṭṭhasatasuttaṃ</p>
<p n="430"/>Aṭṭhasatapariyāyaṁ vo bhikkhave dhammapariyāyaṁ desissāmi
taṁ suṇātha. Katamo ca bhikkhave aṭṭhasatapariyāyo dhammapariyāyo.
Dvepi mayā bhikkhave vedanā vuttā pariyāyena tissopi mayā
vedanā vuttā pariyāyena pañcapi mayā vedanā vuttā pariyāyena
<pb n="4.287"/>
Chapi mayā vedanā vuttā pariyāyena aṭṭhārasāpi mayā vedanā
vuttā pariyāyena chattiṁsāpi mayā vedanā vuttā pariyāyena
aṭṭhasataṁpi mayā vedanā vuttā pariyāyena.
<p n="431"/>Katamā ca bhikkhave dve vedanā kāyikā ca cetasikā
ca. Imā vuccanti bhikkhave dve vedanā.
<p n="432"/><pb ed="P" n="4.232" set="S"/>Katamā ca bhikkhave tisso vedanā sukhā vedanā dukkhā
vedanā adukkhamasukhā vedanā. Imā vuccanti bhikkhave tisso
vedanā.
<p n="433"/>Katamā ca bhikkhave pañca vedanā sukhindriyaṁ dukkhindriyaṁ
somanassindriyaṁ domanassindriyaṁ upekkhindriyaṁ. Imā vuccanti
bhikkhave pañca vedanā.
<p n="434"/>Katamā ca bhikkhave cha vedanā cakkhusamphassajā vedanā
.pe. Manosamphassajā vedanā. Imā vuccanti bhikkhave
cha vedanā.
<p n="435"/>Katamā ca bhikkhave aṭṭhārasa vedanā cha somanassūpavicārā
cha domanassūpavicārā cha upekkhūpavicārā. Imā vuccanti bhikkhave
aṭṭhārasa vedanā.
<p n="436"/>Katamā ca bhikkhave chattiṁsa vedanā cha gehasitāni
somanassāni cha nekkhammasitāni somanassāni cha gehasitāni
domanassāni cha nekkhammasitāni domanassāni cha gehasitā
<pb n="4.288"/>
Upekkhā cha nekkhammasitā upekkhā. Imā vuccanti bhikkhave
chattiṁsa vedanā.
<p n="437"/>Katamā ca bhikkhave aṭṭhasataṁ vedanā atītā chattiṁsa
vedanā anāgatā chattiṁsa vedanā paccuppannā chattiṁsa vedanā.
Imā vuccanti bhikkhave aṭṭhasataṁ vedanā. Ayaṁpi kho bhikkhave
aṭṭhasatapariyāyo dhammapariyāyoti. Dutiyaṁ.
<p rend="subhead" sid="23">3, aññatarabhikkhusuttaṃ</p>
<p n="438"/>Atha kho aññataro bhikkhu yena bhagavā tenupasaṅkami
.pe. Ekamantaṁ nisinno kho so bhikkhu bhagavantaṁ etadavoca katamā
nu kho bhante vedanā katamo vedanāsamudayo katamā vedanāsamudayagāminī
paṭipadā katamo vedanānirodho katamā vedanānirodhagāminī
paṭipadā ko vedanāya assādo ko ādīnavo kiṁ nissaraṇanti.
Tisso imā bhikkhu vedanā sukhā vedanā dukkhā vedanā adukkhamasukhā
vedanā. Imā vuccanti bhikkhu vedanā. Phassasamudayā
vedanāsamudayo taṇhā vedanāsamudayagāminī paṭipadā phassanirodhā
vedanānirodho ayameva ariyo aṭṭhaṅgiko maggo vedanānirodhagāminī
paṭipadā. Seyyathīdaṁ. Sammādiṭṭhi .pe. Sammāsamādhi. Yaṁ
vedanaṁ paṭicca uppajjati sukhaṁ somanassaṁ ayaṁ vedanāya assādo.
Yā vedanā aniccā dukkhā vipariṇāmadhammā ayaṁ vedanāya ādīnavo.
Yo vedanāya chandarāgavinayo chandarāgappahānaṁ idaṁ vedanāya
nissaraṇanti. Tatiyaṁ.
<p rend="subhead" sid="24">4, pubbasuttaṃ</p>
<pb n="4.289"/>
<p n="439"/>Pubbe me bhikkhave sambodhā anabhisambuddhassa
bodhisattasseva sato etadahosi katamā nu kho vedanā katamo
vedanāsamudayo katamā vedanāsamudayagāminī paṭipadā katamo
vedanānirodho katamā vedanānirodhagāminī paṭipadā ko vedanāya assādo
ko ādīnavo kiṁ nissaraṇanti. Tassa mayhaṁ bhikkhave etadahosi
tisso imā vedanā sukhā vedanā dukkhā vedanā adukkhamasukhā
vedanā. Imā vuccanti vedanā. Phassasamudayā vedanāsamudayo
taṇhāvedanāsamudayagāminī paṭipadā .pe. Yo vedanāya chandarāgavinayo
chandarāgappahānaṁ idaṁ vedanāya nissaraṇanti. Catutthaṁ.
<p rend="subhead" sid="25">5, ñāṇasuttaṃ</p>
<p n="440"/>Imā vedanāti me bhikkhave pubbe ananussutesu dhammesu
cakkhuṁ udapādi ñāṇaṁ udapādi paññā udapādi vijjā udapādi
āloko udapādi. Ayaṁ vedanāsamudayoti me bhikkhave pubbe
ananussutesu dhammesu cakkhuṁ udapādi ñāṇaṁ udapādi paññā
udapādi vijjā udapādi āloko udapādi. Ayaṁ vedanāsamudayagāminī
paṭipadāti me bhikkhave pubbe ananussutesu dhammesu
cakkhuṁ udapādi .pe. Āloko udapādi. Ayaṁ vedanānirodhoti
me bhikkhave pubbe ananussutesu dhammesu cakkhuṁ udapādi .pe.
Āloko udapādi. <pb ed="P" n="4.234" set="S"/>Ayaṁ vedanānirodhagāminī paṭipadāti me bhikkhave
pubbe ananussutesu dhammesu cakkhuṁ udapādi .pe. Āloko
udapādi. Ayaṁ vedanāya assādoti me bhikkhave pubbe ananussutesu
<pb n="4.290"/>
Dhammesu .pe. Ayaṁ vedanāya ādīnavoti me bhikkhave pubbe
ananussutesu dhammesu .pe. Idaṁ vedanāya nissaraṇanti me bhikkhave
pubbe ananussutesu dhammesu cakkhuṁ udapādi ñāṇaṁ udapādi
paññā udapādi vijjā udapādi āloko udapādīti. Pañcamaṁ.
<p rend="subhead" sid="26">6, sambahulabhikkhusuttaṃ</p>
<p n="441"/>Atha kho sambahulā bhikkhū yena bhagavā tenupasaṅkamiṁsu
.pe. Ekamantaṁ nisinnā kho te bhikkhū bhagavantaṁ etadavocuṁ katamā
nu kho bhante vedanā katamo vedanāsamudayo katamā vedanāsamudayagāminī
paṭipadā .pe. Ko vedanāya assādo ko ādīnavo
kiṁ nissaraṇanti. Tisso imā bhikkhave vedanā sukhā vedanā
dukkhā vedanā adukkhamasukhā vedanā. Imā vuccanti bhikkhave
vedanā. Phassasamudayā vedanāsamudayo taṇhāvedanāsamudayagāminī
paṭipadā phassanirodhā .pe. Yo vedanāya chandarāgavinayo
chandarāgappahānaṁ idaṁ vedanāya nissaraṇanti. Chaṭṭhaṁ.
<p rend="subhead" sid="27">7, paṭhamasamaṇabrāhmaṇasuttaṃ</p>
<p n="442"/>Tisso imā bhikkhave vedanā. Katamā tisso.
Sukhā vedanā dukkhā vedanā adukkhamasukhā vedanā. Ye hi keci
bhikkhave samaṇā vā brāhmaṇā vā imāsaṁ tissannaṁ vedanānaṁ
samudayañca atthaṅgamañca assādañca ādīnavañca nissaraṇañca
yathābhūtaṁ nappajānanti. Na teme bhikkhave samaṇā vā brāhmaṇā
vā samaṇesu vā samaṇasammatā brāhmaṇesu vā brāhmaṇasammatā
na ca pana te āyasmanto sāmaññatthaṁ vā brāhmaññatthaṁ vā
<pb n="4.291"/>
Diṭṭheva dhamme sayaṁ abhiññā sacchikatvā upasampajja viharanti.
Ye ca kho keci bhikkhave samaṇā vā brāhmaṇā vā imāsaṁ
tissannaṁ vedanānaṁ samudayañca atthaṅgamañca assādañca ādīnavañca
nissaraṇañca yathābhūtaṁ pajānanti te kho me bhikkhave samaṇā
vā brāhmaṇā vā samaṇesu ceva samaṇasammatā brāhmaṇesu
ca brāhmaṇasammatā. Te ca panāyasmanto sāmaññatthañca
brāhmaññatthañca diṭṭheva dhamme sayaṁ abhiññā sacchikatvā
upasampajja viharantīti. Sattamaṁ.
<p rend="subhead" sid="28">8, dutiyasamaṇabrāhmaṇasuttaṃ</p>
<p n="443"/><pb ed="P" n="4.235" set="S"/>Tisso imā bhikkhave vedanā. Katamā tisso.
Sukhā vedanā dukkhā vedanā adukkhamasukhā vedanā. Ye hi keci
bhikkhave samaṇā vā brāhmaṇā vā imāsaṁ tissannaṁ vedanānaṁ
samudayañca atthaṅgamañca assādañca ādīnavañca nissaraṇañca
yathābhūtaṁ nappajānanti .pe. Pajānanti .pe. Sayaṁ abhiññā
sacchikatvā upasampajja viharanti. Aṭṭhamaṁ.
<p rend="subhead" sid="29">9, tatiyasamaṇabrāhmaṇasuttaṃ</p>
<p n="444"/>Ye hi keci bhikkhave samaṇā vā brāhmaṇā vā vedanaṁ
nappajānanti vedanāsamudayaṁ nappajānanti vedanānirodhaṁ nappajānanti
vedanānirodhagāminīpaṭipadaṁ nappajānanti .pe. Pajānanti .pe.
Sayaṁ abhiññā sacchikatvā upasampajja viharantīti. Navamaṁ.
<p rend="subhead" sid="30">10, suddhikasuttaṃ</p>
<p n="445"/>Tisso imā bhikkhave vedanā. Katamā tisso. Sukhā
vedanā dukkhā vedanā adukkhamasukhā vedanā. Imā kho bhikkhave
<pb n="4.292"/>
Tisso vedanāti. Dasamaṁ.
<p rend="subhead" sid="31">11, nirāmisasuttaṃ</p>
<p n="446"/>Atthi bhikkhave sāmisā pīti atthi nirāmisā pīti.
Atthi bhikkhave <note n="1">Ma. Yu. ayaṁ pāṭho natthi.</note> nirāmisā nirāmisatarā pīti. Atthi sāmisaṁ sukhaṁ
atthi nirāmisaṁ sukhaṁ atthi nirāmisā nirāmisataraṁ sukhaṁ atthi sāmisā
upekkhā atthi nirāmisā upekkhā atthi nirāmisā nirāmisatarā
upekkhā atthi sāmiso vimokkho atthi nirāmiso vimokkho
atthi nirāmisā nirāmisataro vimokkho.
<p n="447"/>Katamā ca bhikkhave sāmisā pīti. Pañcime bhikkhave
kāmaguṇā. Katame pañca. Cakkhuviññeyyā rūpā iṭṭhā kantā
manāpā piyarūpā kāmūpasañhitā rajaniyā .pe. Kāyaviññeyyā
phoṭṭhabbā iṭṭhā kantā manāpā piyarūpā kāmūpasañhitā rajaniyā.
Ime kho bhikkhave pañca kāmaguṇā. Yā kho bhikkhave ime
pañca kāmaguṇe paṭicca uppajjati pīti ayaṁ vuccati bhikkhave
sāmisā pīti.
<p n="448"/><pb ed="P" n="4.236" set="S"/>Katamā ca bhikkhave nirāmisā pīti. Idha bhikkhave bhikkhu
vivicceva kāmehi vivicca akusalehi dhammehi savitakkaṁ savicāraṁ vivekajaṁ
pītisukhaṁ paṭhamajjhānaṁ upasampajja viharati vitakkavicārānaṁ vūpasamā
ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ
pītisukhaṁ dutiyajjhānaṁ upasampajja viharati. Ayaṁ vuccati bhikkhave
nirāmisā pīti.
<pb n="4.293"/>
<p n="449"/>Katamā ca bhikkhave nirāmisā nirāmisatarā pīti. Yā kho
bhikkhave khīṇāsavassa bhikkhuno rāgā cittaṁ vimuttaṁ paccavekkhato
dosā cittaṁ vimuttaṁ paccavekkhato mohā cittaṁ vimuttaṁ paccavekkhato
uppajjati pīti ayaṁ vuccati bhikkhave nirāmisā nirāmisatarā pīti.
<p n="450"/>Katamañca bhikkhave sāmisaṁ sukhaṁ. Pañcime bhikkhave
kāmaguṇā. Katame pañca. Cakkhuviññeyyā rūpā iṭṭhā kantā
manāpā piyarūpā kāmūpasañhitā rajaniyā .pe. Kāyaviññeyyā
phoṭṭhabbā iṭṭhā kantā manāpā piyarūpā kāmūpasañhitā rajaniyā.
Ime kho bhikkhave pañca kāmaguṇā. Yaṁ kho bhikkhave ime pañca
kāmaguṇe paṭicca uppajjati sukhaṁ somanassaṁ idaṁ vuccati bhikkhave
sāmisaṁ sukhaṁ.
<p n="451"/>Katamañca bhikkhave nirāmisaṁ sukhaṁ. Idha bhikkhave bhikkhu
vivicceva kāmehi vivicca akusalehi dhammehi savitakkaṁ savicāraṁ vivekajaṁ
pītisukhaṁ paṭhamajjhānaṁ upasampajja viharati .pe. Pītiyā ca virāgā
upekkhako ca viharati sato ca sampajāno sukhañca kāyena
paṭisaṁvedeti yantaṁ ariyā ācikkhanti upekkhako satimā sukhavihārīti
tatiyajjhānaṁ upasampajja viharati. Idaṁ vuccati bhikkhave nirāmisaṁ sukhaṁ.
<p n="452"/>Katamañca bhikkhave nirāmisā nirāmisataraṁ sukhaṁ. Yaṁ kho
bhikkhave khīṇāsavassa bhikkhuno rāgā cittaṁ vimuttaṁ paccavekkhato
dosā cittaṁ vimuttaṁ <pb ed="P" n="4.237" set="S"/>paccavekkhato mohā cittaṁ vimuttaṁ paccavekkhato
<pb n="4.294"/>
Uppajjati sukhaṁ somanassaṁ idaṁ vuccati bhikkhave nirāmisā nirāmisataraṁ
sukhaṁ.
<p n="453"/>Katamā ca bhikkhave sāmisā upekkhā. Pañcime bhikkhave
kāmaguṇā. Katame pañca. Cakkhuviññeyyā rūpā iṭṭhā kantā
manāpā piyarūpā kāmūpasañhitā rajaniyā .pe. Kāyaviññeyyā
phoṭṭhabbā iṭṭhā kantā manāpā piyarūpā kāmūpasañhitā rajaniyā.
Ime kho bhikkhave pañca kāmaguṇā. Yā kho bhikkhave ime
pañca kāmaguṇe paṭicca uppajjati upekkhā ayaṁ vuccati bhikkhave
sāmisā upekkhā.
<p n="454"/>Katamā ca bhikkhave nirāmisā upekkhā. Idha bhikkhave
bhikkhu sukhassa ca pahānā dukkhassa ca pahānā pubbeva somanassadomanassānaṁ
atthaṅgamā adukkhamasukhaṁ upekkhāsatipārisuddhiṁ catutthajjhānaṁ
upasampajja viharati. Ayaṁ vuccati bhikkhave nirāmisā upekkhā.
<p n="455"/>Katamā ca bhikkhave nirāmisā nirāmisatarā upekkhā. Yā
kho bhikkhave khīṇāsavassa bhikkhuno rāgā cittaṁ vimuttaṁ paccavekkhato
dosā cittaṁ vimuttaṁ paccavekkhato mohā cittaṁ vimuttaṁ paccavekkhato
uppajjati upekkhā ayaṁ vuccati bhikkhave nirāmisā nirāmisatarā upekkhā.
<p n="456"/>Katamo ca bhikkhave sāmiso vimokkho. Rūpapaṭisaṁyutto
vimokkho sāmiso katamo ca bhikkhave nirāmiso vimokkho arūpapaṭisaṁyutto
vimokkho nirāmiso.
<pb n="4.295"/>
<p n="457"/>Katamo ca bhikkhave nirāmisā nirāmisataro vimokkho. Yo
kho bhikkhave khīṇāsavassa bhikkhuno rāgā cittaṁ vimuttaṁ paccavekkhato
dosā cittaṁ vimuttaṁ paccavekkhato mohā cittaṁ vimuttaṁ paccavekkhato
uppajjati vimokkho ayaṁ vuccati bhikkhave nirāmisā nirāmisataro
vimokkhoti. Ekādasamaṁ.
Aṭṭhasatapariyāyavaggo tatiyo.
Tassuddānaṁ
sivakāṭṭhasataṁ bhikkhu pubbe ñāṇañca bhikkhunā
samaṇabrāhmaṇā tīṇi suddhikaṁ ca nirāmisanti.
Vedanāsaṁyuttaṁ niṭṭhitaṁ <note n="1">Ma. samattaṁ.</note>.
</xml>