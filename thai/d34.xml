<xml src="d34.xml">
<pgroup id="d34"/>
<readunit id="d34">11. dasuttarasuttaṃ</readunit>
<p rend="subhead" check="nosid">unnamed</p>
<pb n="3.288"/>
Dasuttarasuttaṁ <pb ed="P" n="3.272" set="D"/>
<p n="364"/>Evamme sutaṁ. Ekaṁ samayaṁ bhagavā campāyaṁ viharati
gaggarāya pokkharaṇiyā tīre mahatā bhikkhusaṅghena saddhiṁ pañcamattehi
bhikkhusatehi. Tatra kho āyasmā sārīputto bhikkhū āmantesi
āvuso bhikkhaveti. Āvusoti kho te bhikkhū āyasmato sārīputtassa
paccassosuṁ. Āyasmā sārīputto etadavoca
<p n="365"/>Dasuttaraṁ pavakkhāmi dhammaṁ nibbānapattiyā
dukkhassantakiriyāya sabbaganthappamocanaṁ.
<p rend="subhead" sid="2">eko dhammo</p>
<p n="366"/>Eko āvuso dhammo bahukāro eko dhammo
bhāvetabbo eko dhammo pariññeyyo eko dhammo pahātabbo
eko dhammo hānabhāgiyo eko dhammo visesabhāgiyo eko
dhammo duppaṭivijjho eko dhammo uppādetabbo eko dhammo
abhiññeyyo eko dhammo sacchikātabbo.
<p n="367"/>Katamo eko dhammo bahukāro. Appamādo kusalesu
dhammesu. Ayaṁ eko dhammo bahukāro.
<p n="368"/>Katamo eko dhammo bhāvetabbo. Kāyagatāsati
sātasahagatā. Ayaṁ eko dhammo bhāvetabbo.
<p n="369"/>Katamo eko dhammo pariññeyyo. Phasso sāsavo
upādāniyo. <pb ed="P" n="3.273" set="D"/>Ayaṁ eko dhammo pariññeyyo.
<pb n="3.289"/>
<p n="370"/>Katamo eko dhammo pahātabbo. Asmimāno.
Ayaṁ eko dhammo pahātabbo.
<p n="371"/>Katamo eko dhammo hānabhāgiyo. Ayonisomanasikāro.
Ayaṁ eko dhammo hānabhāgiyo.
<p n="372"/>Katamo eko dhammo visesabhāgiyo. Yonisomanasikāro.
Ayaṁ eko dhammo visesabhāgiyo.
<p n="373"/>Katamo eko dhammo duppaṭivijjho. Anantariko
cetosamādhi. Ayaṁ eko dhammo duppaṭivijjho.
<p n="374"/>Katamo eko dhammo uppādetabbo. Akuppaṁ ñāṇaṁ.
Ayaṁ eko dhammo uppādetabbo.
<p n="375"/>Katamo eko dhammo abhiññeyyo. Sabbe sattā
āhāraṭṭhitikā. Ayaṁ eko dhammo abhiññeyyo.
<p n="376"/>Katamo eko dhammo sacchikātabbo. Akuppā
cetovimutti. Ayaṁ eko dhammo sacchikātabbo. Iti ime dasa
dhammā bhūtā tacchā tathā avitathā anaññathā sammā tathāgatena
abhisambuddhā.
<p rend="subhead" sid="3">dve dhammā</p>
<p n="377"/>Dve dhammā bahukārā dve dhammā bhāvetabbā dve
dhammā pariññeyyā dve dhammā pahātabbā dve dhammā
hānabhāgiyā dve dhammā visesabhāgiyā dve dhammā duppaṭivijjhā
dve dhammā uppādetabbā dve dhammā abhiññeyyā dve
<pb n="3.290"/>
Dhammā sacchikātabbā.
<p n="378"/>Katame dve dhammā bahukārā. Sati ca sampajaññañca.
Ime dve dhammā bahukārā.
<p n="379"/>Katame dve dhammā bhāvetabbā. Samatho ca vipassanā
ca. Ime dve dhammā bhāvetabbā.
<p n="380"/>Katame dve dhammā pariññeyyā. Nāmañca rūpañca.
Ime <pb ed="P" n="3.274" set="D"/>dve dhammā pariññeyyā.
<p n="381"/>Katame dve dhammā pahātabbā. Avijjā ca bhavataṇhā
ca. Ime dve dhammā pahātabbā.
<p n="382"/>Katame dve dhammā hānabhāgiyā. Dovacassatā ca
pāpamittatā ca. Ime dve dhammā hānabhāgiyā.
<p n="383"/>Katame dve dhammā visesabhāgiyā. Sovacassatā ca
kalyāṇamittatā ca. Ime dve dhammā visesabhāgiyā.
<p n="384"/>Katame dve dhammā duppaṭivijjhā. Yo ca hetu yo ca
paccayo sattānaṁ saṅkilesāya yo ca hetu yo ca paccayo sattānaṁ
visuddhiyā. Ime dve dhammā duppaṭivijjhā.
<p n="385"/>Katame dve dhammā uppādetabbā. Dve ñāṇāni
khaye ñāṇaṁ anuppāde ñāṇaṁ. Ime dve dhammā uppādetabbā.
<p n="386"/>Katame dve dhammā abhiññeyyā. Dve dhātuyo saṅkhatā
ca dhātu asaṅkhatā ca dhātu. Ime dve dhammā abhiññeyyā.
<pb n="3.291"/>
<p n="387"/>Katame dve dhammā sacchikātabbā. Vijjā ca vimutti
ca. Ime dve dhammā sacchikātabbā. Iti ime vīsati
dhammā bhūtā tacchā tathā avitathā anaññathā sammā tathāgatena
abhisambuddhā.
<p rend="subhead" sid="4">tayo dhammā</p>
<p n="388"/>Tayo dhammā bahukārā tayo dhammā bhāvetabbā
tayo dhammā pariññeyyā tayo dhammā pahātabbā tayo dhammā
hānabhāgiyā tayo dhammā visesabhāgiyā tayo dhammā duppaṭivijjhā
tayo dhammā uppādetabbā tayo dhammā abhiññeyyā tayo
dhammā sacchikātabbā.
<p n="389"/>Katame tayo dhammā bahukārā. Sappurisasaṁsevo
saddhammassavanaṁ dhammānudhammapaṭipatti. Ime tayo dhammā bahukārā.
<p n="390"/>Katame tayo dhammā bhāvetabbā. Tayo samādhī savitakko
savicāro samādhi avitakko vicāramatto samādhi avitakko avicāro
samādhi. <pb ed="P" n="3.275" set="D"/>Ime tayo dhammā bhāvetabbā.
<p n="391"/>Katame tayo dhammā pariññeyyā. Tisso vedanā
sukhā vedanā dukkhā vedanā adukkhamasukhā vedanā. Ime
tayo dhammā pariññeyyā.
<p n="392"/>Katame tayo dhammā pahātabbā. Tisso taṇhā
kāmataṇhā bhavataṇhā vibhavataṇhā. Ime tayo dhammā pahātabbā.
<p n="393"/>Katame tayo dhamumā hānabhāgiyā. Tīṇi akusalamūlāni
<pb n="3.292"/>
Lobho akusalamūlaṁ doso akusalamūlaṁ moho akusalamūlaṁ. Ime
tayo dhammā hānabhāgiyā.
<p n="394"/>Katame tayo dhammā visesabhāgiyā. Tīṇi kusalamūlāni
alobho kusalamūlaṁ adoso kusalamūlaṁ amoho kusalamūlaṁ. Ime
tayo dhammā visesabhāgiyā.
<p n="395"/>Katame tayo dhammā duppaṭivijjhā. Tisso nissāraṇīyā <note n="1">Ma. nissaraṇiyā.</note>
dhātuyo kāmānametaṁ nissaraṇaṁ yadidaṁ nekkhammaṁ rūpānametaṁ
nissaraṇaṁ yadidaṁ arūpaṁ yaṁ kho pana kiñci bhūtaṁ saṅkhataṁ paṭicca
samuppannaṁ nirodho tassa nissaraṇaṁ. Ime tayo dhammā
duppaṭivijjhā.
<p n="396"/>Katame tayo dhammā uppādetabbā. Tīṇi ñāṇāni
atītaṁsañāṇaṁ anāgataṁsañāṇaṁ paccuppannaṁsañāṇaṁ. Ime tayo
dhammā uppādetabbā.
<p n="397"/>Katame tayo dhammā abhiññeyyā. Tisso dhātuyo
kāmadhātu rūpadhātu arūpadhātu. Ime tayo dhammā abhiññeyyā.
<p n="398"/>Katame tayo dhammā sacchikātabbā. Tisso vijjā
pubbenivāsānussatiñāṇaṁ vijjā sattānaṁ cutūpapāte ñāṇaṁ vijjā
āsavānaṁ khaye ñāṇaṁ vijjā. Ime tayo dhammā sacchikātabbā.
Iti ime tiṁsa dhammā bhūtā tacchā tathā avitathā anaññathā
sammā tathāgatena abhisambuddhā.
<p rend="subhead" sid="5">cattāro dhammā</p>
<pb n="3.293"/>
<p n="399"/>Cattāro dhammā bahukārā cattāro dhammā
bhāvetabbā cattāro dhammā pariññeyyā cattāro dhammā
pahātabbā cattāro dhammā hānabhāgiyā cattāro dhammā
visesabhāgiyā cattāro dhammā duppaṭivijjhā cattāro dhammā
uppādetabbā cattāro dhammā abhiññeyyā cattāro dhammā
sacchikātabbā.
<p n="400"/>Katame cattāro dhammā bahukārā. Cattāri cakkāni
paṭirūpadesavāso sappurisūpassayo attasammāpaṇidhi pubbe ca
katapuññatā. Ime cattāro dhammā bahukārā.
<p n="401"/>Katame cattāro dhammā bhāvetabbā. Cattāro
satipaṭṭhānā idhāvuso bhikkhu kāye kāyānupassī viharati ātāpī
sampajāno satimā vineyya loke abhijjhādomanassaṁ. Vedanāsu
.pe. Citte .pe. Dhammesu dhammānupassī viharati ātāpī
sampajāno satimā vineyya loke abhijjhādomanassaṁ. Ime cattāro
dhammā bhāvetabbā.
<p n="402"/>Katame cattāro dhammā pariññeyyā. Cattāro
āhārā kavaḷīkāro <note n="1">Ma. kabaḷīkāro. Yu. kabaliṅkāro.</note> āhāro oḷāriko vā sukhumo vā phasso
dutiyo manosañcetanā tatiyā viññāṇaṁ catutthaṁ. Ime
cattāro dhammā pariññeyyā.
<p n="403"/>Katame cattāro dhammā pahātabbā. Cattāro
<pb n="3.294"/>
Oghā kāmogho bhavogho diṭṭhogho avijjogho. Ime cattāro
dhammā pahātabbā.
<p n="404"/>Katame cattāro dhammā hānabhāgiyā. Cattāro yogā
kāmayogo bhavayogo diṭṭhiyogo avijjāyogo. Ime cattāro
dhammā hānabhāgiyā.
<p n="405"/>Katame cattāro dhammā visesabhāgiyā. Cattāro
visaṁyogā kāmayogavisaṁyogo bhavayogavisaṁyogo diṭṭhiyogavisaṁyogo
avijjāyogavisaṁyogo. <pb ed="P" n="3.277" set="D"/>Ime cattāro dhammā visesabhāgiyā.
<p n="406"/>Katame cattāro dhammā duppaṭivijjhā. Cattāro samādhī
hānabhāgiyo samādhi ṭhitibhāgiyo samādhi visesabhāgiyo samādhi
nibbedhabhāgiyo samādhi. Ime cattāro dhammā duppaṭivijjhā.
<p n="407"/>Katame cattāro dhammā uppādetabbā. Cattāri
ñāṇāni dhamme ñāṇaṁ anvaye ñāṇaṁ paricce <note n="1">Ma. pariye.</note> ñāṇaṁ
sammatiyā ñāṇaṁ <note n="2">Ma. sammutiyā ñāṇaṁ. Yu. sammutiñāṇaṁ.</note>. Ime cattāro dhammā uppādetabbā.
<p n="408"/>Katame cattāro dhammā abhiññeyyā. Cattāri
ariyasaccāni dukkhaṁ ariyasaccaṁ dukkhasamudayo <note n="3">Ma. Yu. dukkhasamudayaṁ. </note> ariyasaccaṁ dukkhanirodho <note n="4">Ma. Yu. dukkhanirodhaṁ.</note>
ariyasaccaṁ dukkhanirodhagāminī paṭipadā ariyasaccaṁ. Ime cattāro
dhammā abhiññeyyā.
<p n="409"/>Katame cattāro dhammā sacchikātabbā. Cattāri
sāmaññaphalāni sotāpattiphalaṁ sakadāgāmiphalaṁ anāgāmiphalaṁ arahattaphalaṁ.
<pb n="3.295"/>
Ime cattāro dhammā sacchikātabbā. Iti ime cattāḷīsa <note n="1">Yu. itime cattāḷīsaṁ.</note>
dhammā bhūtā tacchā tathā avitathā anaññathā sammā tathāgatena
abhisambuddhā.
<p rend="subhead" sid="6">pañca dhammā</p>
<p n="410"/>Pañca dhammā bahukārā pañca dhammā bhāvetabbā
pañca dhammā pariññeyyā pañca dhammā pahātabbā pañca
dhammā hānabhāgiyā pañca dhammā visesabhāgiyā pañca dhammā
duppaṭivijjhā pañca dhammā uppādetabbā pañca dhammā
abhiññeyyā pañca dhammā sacchikātabbā.
<p n="411"/>Katame pañca dhammā bahukārā. Pañca padhāniyaṅgāni
idhāvuso bhikkhu saddho hoti saddahati tathāgatassa bodhiṁ itipi
so bhagavā arahaṁ sammāsambuddho vijjācaraṇasampanno sugato
lokavidū anuttaro purisadammasārathi satthā devamanussānaṁ buddho
bhagavāti appābādho hoti appātaṅko samavepākiniyā gahaṇiyā
samannāgato nātisītāya nāccuṇhāya majjhimāya padhānakkhamāya
asaṭho hoti amāyāvī yathābhūtaṁ attānaṁ āvikattā satthari vā
viññūsu vā sabrahmacārīsu āraddhaviriyo viharati akusalānaṁ dhammānaṁ
pahānāya kusalānaṁ dhammānaṁ upasampadāya thāmavā daḷhaparakkamo
anikkhittadhuro kusalesu dhammesu paññavā hoti udayatthagāminiyā
paññāya samannāgato ariyāya nibbedhikāya sammādukkhakkhayagāminiyā.
Ime pañca dhammā bahukārā.
<pb n="3.296"/>
<p n="412"/>Katame pañca <pb ed="P" n="3.278" set="D"/>dhammā bhāvetabbā. Pañcaṅgiko sammāsamādhi
pītipharaṇatā sukhapharaṇatā cetopharaṇatā ālokapharaṇatā
paccavekkhaṇānimittaṁ <note n="1">Ma. Yu. paccavekkhaṇanimittaṁ.</note> ime pañca dhammā bhāvetabbā.
<p n="413"/>Katame pañca dhammā pariññeyyā. Pañcupādānakkhandhā
seyyathīdaṁ rūpūpādānakkhandho vedanūpādānakkhandho saññūpādānakkhandho
saṅkhārūpādānakkhandho viññāṇūpādānakkhandho. Ime pañca dhammā
pariññeyyā.
<p n="414"/>Katame pañca dhammā pahātabbā. Pañca nīvaraṇāni
kāmacchandanīvaraṇaṁ byāpādanīvaraṇaṁ thīnamiddhanīvaraṇaṁ uddhaccakukkuccanīvaraṇaṁ
vicikicchānīvaraṇaṁ. Ime pañca dhammā pahātabbā.
<p n="415"/>Katame pañca dhammā hānabhāgiyā. Pañca cetokhīlā
idhāvuso bhikkhu satthari kaṅkhati vicikicchati nādhimuccati na sampasīdati
tassa cittaṁ na namati ātappāya anuyogāya sātaccāya padhānāya <note n="2">Ma. tassa cittaṁ ... padhānāyāti ime pāṭhā na  dissanti.</note>
yo so āvuso bhikkhu satthari kaṅkhati vicikicchati nādhimuccati na
sampasīdati tassa cittaṁ na namati ātappāya anuyogāya sātaccāya
padhānāya yassa cittaṁ na namati ātappāya anuyogāya sātaccāya
padhānāya ayaṁ paṭhamo cetokhīlo. Puna caparaṁ āvuso bhikkhu
dhamme kaṅkhati vicikicchati nādhimuccati na sampasīdati .pe. Saṅghe
kaṅkhati .pe. Sikkhāya kaṅkhati .pe. Sabrahmacārīsu kupito hoti
anattamano āhatacitto khīlajāto yo so āvuso bhikkhu sabrahmacārīsu
<pb n="3.297"/>
Kupito hoti anattamano āhatacitto khīlajāto tassa
cittaṁ na namati ātappāya anuyogāya sātaccāya padhānāya yassa
cittaṁ na namati ātappāya anuyogāya sātaccāya padhānāya ayaṁ
pañcamo cetokhīlo. Ime pañca dhammā hānabhāgiyā.
<p n="416"/>Katame pañca dhammā visesabhāgiyā. Pañcindriyāni
saddhindriyaṁ viriyindriyaṁ satindriyaṁ samādhindriyaṁ paññindriyaṁ. Ime
pañca dhammā visesabhāgiyā.
<p n="417"/>Katame pañca dhammā duppaṭivijjhā. Pañca nissāraṇīyā
dhātuyo idhāvuso bhikkhuno kāme <note n="1">Yu. kāmaṁ.</note> manasikaroto kāmesu cittaṁ
na pakkhandati na pasīdati na santiṭṭhati na vimuccati nekkhammaṁ
kho panassa manasikaroto nekkhamme cittaṁ pakkhandati pasīdati
santiṭṭhati vimuccati tassa <note n="2">Ma. tassa taṁ. sabbavāresu īdisameva.</note> cittaṁ sugataṁ subhāvitaṁ suvuṭṭhitaṁ suvimuttaṁ
visaṁyuttaṁ kāmehi ye ca kāmapaccayā uppajjanti āsavā
vighātapariḷāhā mutto so tehi na so taṁ vedanaṁ vedeti idaṁ
akkhātaṁ kāmānaṁ nissaraṇaṁ. Puna caparaṁ āvuso bhikkhuno byāpādaṁ
manasikaroto byāpāde cittaṁ na pakkhandati na pasīdati na santiṭṭhati
na vimuccati abyāpādaṁ kho panassa manasikaroto abyāpāde
cittaṁ pakkhandati pasīdati santiṭṭhati vimuccati tassa cittaṁ sugataṁ
subhāvitaṁ suvuṭṭhitaṁ suvimuttaṁ visaṁyuttaṁ byāpādena ye ca byāpādapaccayā
uppajjanti āsavā vighātapariḷāhā mutto so tehi
<pb n="3.298"/>
Na so taṁ vedanaṁ vedeti idamakkhātaṁ byāpādassa nissaraṇaṁ.
Puna caparaṁ āvuso bhikkhuno vihesaṁ manasikaroto vihesāya cittaṁ
na pakkhandati na pasīdati na santiṭṭhati na vimuccati avihesaṁ kho
panassa manasikaroto avihesāya cittaṁ pakkhandati pasīdati santiṭṭhati
vimuccati tassa cittaṁ sugataṁ subhāvitaṁ suvuṭṭhitaṁ suvimuttaṁ visaṁyuttaṁ
vihesāya ye ca vihesapaccayā uppajjanti āsavā vighātapariḷāhā
mutto so tehi na so taṁ vedanaṁ vedeti idamakkhātaṁ vihesāya
nissaraṇaṁ. Puna caparaṁ āvuso bhikkhuno rūpe manasikaroto
rūpesu cittaṁ na pakkhandati na pasīdati na santiṭṭhati na vimuccati
arūpaṁ kho panassa manasikaroto arūpe cittaṁ pakkhandati pasīdati
santiṭṭhati vimuccati tassa taṁ cittaṁ sugataṁ subhāvitaṁ suvuṭṭhitaṁ
suvimuttaṁ visaṁyuttaṁ rūpehi ye ca rūpapaccayā uppajjanti āsavā
vighātapariḷāhā mutto so tehi na so taṁ vedanaṁ vedeti
idamakkhātaṁ rūpānaṁ nissaraṇaṁ. Puna caparaṁ āvuso bhikkhuno sakkāyaṁ
manasikaroto sakkāye cittaṁ na pakkhandati na pasīdati na santiṭṭhati
na vimuccati sakkāyanirodhaṁ kho panassa manasikaroto sakkāyanirodhe
cittaṁ pakkhandati pasīdati santiṭṭhati vimuccati tassa cittaṁ sugataṁ
subhāvitaṁ suvuṭṭhitaṁ suvimuttaṁ visaṁyuttaṁ sakkāyena ye ca sakkāyapaccayā
uppajjanti āsavā vighātapariḷāhā mutto so tehi na so taṁ
vedanaṁ vedeti idamakkhātaṁ sakkāyassa nissaraṇaṁ. Ime pañca
<pb n="3.299"/>
Dhammā duppaṭivijjhā.
<p n="418"/>Katame pañca dhammā uppādetabbā. Pañcañāṇiko
sammāsamādhi ayaṁ samādhi paccuppannasukho ceva āyatiṁ ca
sukhavipākoti <pb ed="P" n="3.279" set="D"/>paccattaṁyeva ñāṇaṁ uppajjati. Ayaṁ samādhi ariyo
nirāmisoti paccattaṁyeva ñāṇaṁ uppajjati. Ayaṁ samādhi akāpurisasevitoti
paccattaṁyeva ñāṇaṁ uppajjati. Ayaṁ samādhi santo paṇīto
paṭippassaddhiladdho <note n="1">Ma. Yu. paṭippassaddhaladdho.</note> ekodibhāvādhigato na ca sasaṅkhāraṁ nigayha
vāritavatoti <note n="2">Ma. na sasaṅkhāranigayhavāritagatoti.</note> paccattaṁyeva ñāṇaṁ uppajjati. So kho panāhaṁ
imaṁ samādhiṁ sato ca <note n="3">Ma. Yu. va. </note> samāpajjāmi sato vuṭṭhahāmīti paccattaṁyeva
ñāṇaṁ uppajjati. Ime pañca dhammā uppādetabbā.
<p n="419"/>Katame pañca dhammā abhiññeyyā. Pañca vimuttāyatanāni
idhāvuso bhikkhuno satthā dhammaṁ deseti aññataro vā
garuṭṭhāniyo <note n="4">Yu. garuṭṭhāniko.</note> sabrahmacārī yathā yathā āvuso bhikkhuno satthā
dhammaṁ deseti aññataro vā garuṭṭhāniyo sabrahmacārī tathā tathā
bhikkhu <note n="5">Ma. so.</note> tasmiṁ dhamme atthapaṭisaṁvedī ca hoti dhammapaṭisaṁvedī ca tassa
atthapaṭisaṁvedino dhammapaṭisaṁvedino pāmojjaṁ jāyati pamuditassa pīti
jāyati pītimanassa kāyo passambhati passaddhakāyo sukhaṁ vedeti
sukhino cittaṁ samādhiyati imaṁ <note n="6">Ma. idaṁ.</note> paṭhamaṁ vimuttāyatanaṁ. Puna caparaṁ
āvuso bhikkhuno na heva kho satthā dhammaṁ deseti aññataro
vā garuṭṭhāniyo sabrahmacārī apica kho yathāsutaṁ yathāpariyattaṁ
<pb n="3.300"/>
Dhammaṁ vitthārena paresaṁ deseti yathā yathā āvuso bhikkhu
yathāsutaṁ yathāpariyattaṁ dhammaṁ vitthārena paresaṁ deseti tathā tathā
so tasmiṁ dhamme atthapaṭisaṁvedī ca hoti dhammapaṭisaṁvedī ca tassa
atthapaṭisaṁvedino dhammapaṭisaṁvedino pāmojjaṁ jāyati pamuditassa
pīti jāyati pītimanassa kāyo passambhati passaddhakāyo sukhaṁ
vedeti sukhino cittaṁ samādhiyati idaṁ dutiyaṁ vimuttāyatanaṁ. Puna
caparaṁ āvuso bhikkhuno na heva kho satthā dhammaṁ deseti aññataro
vā garuṭṭhāniyo sabrahmacārī na heva kho yathāsutaṁ yathāpariyattaṁ
dhammaṁ vitthārena paresaṁ deseti apica kho yathāsutaṁ yathāpariyattaṁ
dhammaṁ vitthārena sajjhāyaṁ karoti yathā yathā āvuso bhikkhu
yathāsutaṁ yathāpariyattaṁ dhammaṁ vitthārena sajjhāyaṁ karoti tathā tathā
so tasmiṁ dhamme atthapaṭisaṁvedī ca hoti dhammapaṭisaṁvedī ca tassa
atthapaṭisaṁvedino dhammapaṭisaṁvedino pāmojjaṁ jāyati pamuditassa pīti
jāyati pītimanassa kāyo passambhati passaddhakāyo sukhaṁ vedeti
sukhino cittaṁ samādhiyati idaṁ tatiyaṁ vimuttāyatanaṁ. Puna caparaṁ
āvuso bhikkhuno na heva kho satthā dhammaṁ deseti aññataro
vā garuṭṭhāniyo sabrahmacārī nāpi <note n="1">Yu. napi.</note> yathāsutaṁ yathāpariyattaṁ dhammaṁ
vitthārena paresaṁ deseti nāpi <note n="1">Yu. napi.</note> yathāsutaṁ yathāpariyattaṁ dhammaṁ
vitthārena sajjhāyaṁ karoti apica kho yathāsutaṁ yathāpariyattaṁ dhammaṁ
cetasā anuvitakketi anuvicāreti manasānupekkhati yathā yathā
<pb n="3.301"/>
Āvuso bhikkhu yathāsutaṁ yathāpariyattaṁ dhammaṁ cetasā anuvitakketi
anuvicāreti manasānupekkhati tathā tathā so tasmiṁ dhamme
atthapaṭisaṁvedī ca hoti dhammapaṭisaṁvedī ca tassa atthapaṭisaṁvedino
dhammapaṭisaṁvedino pāmojjaṁ jāyati pamuditassa pīti jāyati
pītimanassa kāyo passambhati passaddhakāyo sukhaṁ vedeti sukhino
cittaṁ samādhiyati idaṁ catutthaṁ vimuttāyatanaṁ. Puna caparaṁ āvuso
bhikkhuno na heva kho satthā dhammaṁ deseti aññataro vā garuṭṭhāniyo
sabrahmacārī nāpi yathāsutaṁ yathāpariyattaṁ dhammaṁ vitthārena paresaṁ
deseti nāpi yathāsutaṁ yathāpariyattaṁ vitthārena sajjhāyaṁ karoti
nāpi yathāsutaṁ yathāpariyattaṁ dhammaṁ cetasā anuvitakketi anuvicāreti
manasānupekkhati apica khvassa aññataraṁ samādhimittaṁ suggahitaṁ
hoti sumanasikataṁ sūpadhāritaṁ suppaṭividdhaṁ paññāya yathā yathā
āvuso bhikkhuno aññataraṁ samādhimittaṁ suggahitaṁ hoti sumanasikataṁ
sūpadhāritaṁ suppaṭividdhaṁ paññāya tathā tathā so tasmiṁ dhamme
atthapaṭisaṁvedī ca hoti dhammapaṭisaṁvedī ca tassa atthapaṭisaṁvedino
dhammapaṭisaṁvedino pāmojjaṁ jāyati pamuditassa pīti jāyati
pītimanassa kāyo passambhati passaddhakāyo sukhaṁ vedeti sukhino
cittaṁ samādhiyati idaṁ pañcamaṁ vimuttāyatanaṁ. Ime pañca dhammā
abhiññeyyā.
<p n="420"/>Katame pañca dhammā sacchikātabbā. Pañca dhammakkhandhā
<pb n="3.302"/>
Sīlakkhandho samādhikkhandho paññākkhandho vimuttikkhandho vimuttiñāṇa-
dassanakkhandho. Ime pañca dhammā sacchikātabbā. Iti ime
paññāsa dhammā bhūtā tacchā tathā avitathā anaññathā sammā
tathāgatena abhisambuddhā.
<p rend="subhead" sid="7">cha dhammā</p>
<p n="421"/>Cha dhammā bahukārā cha dhammā bhāvetabbā cha dhammā
pariññeyyā cha dhammā pahātabbā cha dhammā hānabhāgiyā cha
dhammā visesabhāgiyā cha dhammā duppaṭivijjhā cha dhammā uppādetabbā
cha dhammā abhiññeyyā cha dhammā sacchikātabbā.
<p n="422"/>Katame cha dhammā <pb ed="P" n="3.280" set="D"/>bahukārā. Cha sārāṇīyā dhammā
idhāvuso bhikkhuno mettaṁ kāyakammaṁ paccupaṭṭhitaṁ hoti sabrahmacārīsu
āvi <note n="1">Yu. āvī.</note> ceva raho ca ayaṁpi dhammo sārāṇīyo piyakaraṇo
garukaraṇo saṅgahāya avivādāya sāmaggiyā ekībhāvāya saṁvattati.
Puna caparaṁ āvuso bhikkhuno mettaṁ vacīkammaṁ paccupaṭṭhitaṁ hoti
sabrahmacārīsu āvi ceva raho ca ayaṁpi dhammo sārāṇīyo
piyakaraṇo garukaraṇo saṅgahāya avivādāya sāmaggiyā ekībhāvāya
saṁvattati. Puna caparaṁ āvuso bhikkhuno mettaṁ manokammaṁ .pe.
Ekībhāvāya saṁvattati. Puna caparaṁ āvuso bhikkhu ye te lābhā
dhammikā dhammaladdhā antamaso pattapariyāpannamattaṁpi tathārūpehi
lābhehi appaṭivibhattabhogī hoti sīlavantehi sabrahmacārīhi sādhāraṇabhogī
ayaṁpi dhammo sārāṇīyo piyakaraṇo garukaraṇo saṅgahāya
<pb n="3.303"/>
Avivādāya sāmaggiyā ekībhāvāya saṁvattati. Puna caparaṁ āvuso bhikkhu
yāni tāni sīlāni akhaṇḍāni acchiddāni asabalāni akammāsāni
bhujissāni viññūpasatthāni aparāmaṭṭhāni samādhisaṁvattanikāni tathārūpesu
sīlesu sīlasāmaññagato viharati sabrahmacārīhi āvi ceva raho
ca ayaṁpi dhammo sārāṇīyo piyakaraṇo garukaraṇo saṅgahāya
avivādāya sāmaggiyā ekībhāvāya saṁvattati. Puna caparaṁ āvuso
bhikkhu yāyaṁ diṭṭhi ariyā niyyānikā niyyāti takkarassa
sammādukkhakkhayāya tathārūpāya diṭṭhiyā diṭṭhisāmaññagato viharati
sabrahmacārīhi āvi ceva raho ca ayaṁpi dhammo sārāṇīyo piyakaraṇo
garukaraṇo saṅgahāya avivādāya sāmaggiyā ekībhāvāya saṁvattati.
Ime cha dhammā bahukārā.
<p n="423"/>Katame cha dhammā bhāvetabbā. Cha anussatiṭṭhānāni
buddhānussati dhammānussati saṅghānussati sīlānussati cāgānussati
devatānussati. Ime cha dhammā bhāvetabbā.
<p n="424"/>Katame cha dhammā pariññeyyā. Cha ajjhattikāni
āyatanāni cakkhvāyatanaṁ sotāyatanaṁ ghānāyatanaṁ jivhāyatanaṁ
kāyāyatanaṁ manāyatanaṁ. Ime cha dhammā pariññeyyā.
<p n="425"/>Katame cha dhammā pahātabbā. Cha taṇhākāyā
rūpataṇhā saddataṇhā gandhataṇhā rasataṇhā phoṭṭhabbataṇhā
dhammataṇhā. Ime cha dhammā pahātabbā.
<pb n="3.304"/>
<p n="426"/>Katame cha dhammā hānabhāgiyā. Cha agāravā idhāvuso
bhikkhu satthari agāravo viharati appatisso dhamme agāravo viharati
appatisso saṅghe agāravo viharati appatisso sikkhāya agāravo
viharati appatisso appamāde agāravo viharati appatisso
paṭisanthāre agāravo viharati appatisso. Ime cha dhammā hānabhāgiyā.
<p n="427"/>Katame cha dhammā visesabhāgiyā. Cha gāravā idhāvuso
bhikkhu satthari sagāravo viharati sappatisso dhamme sagāravo viharati
sappatisso. Saṅghe. Sikkhāya. Appamāde. Paṭisanthāre sagāravo
viharati sappatisso. Ime cha dhammā visesabhāgiyā.
<p n="428"/>Katame cha dhammā duppaṭivijjhā. Cha nissāraṇīyā dhātuyo
idhāvuso bhikkhu evaṁ vadeyya mettā hi kho me <note n="1">Ma. me āvuso.</note> cetovimutti
bhāvitā bahulīkatā yānīkatā vatthukatā anuṭṭhitā paricitā susamāraddhā
atha ca pana me byāpādo cittaṁ pariyādāya tiṭṭhatīti. So mā
hevantissa vacanīyo mā āyasmā evaṁ avaca mā bhagavantaṁ
abbhācikkhi na hi sādhu bhagavato abbhakkhānaṁ na hi bhagavā
evaṁ vadeyya aṭṭhānametaṁ āvuso anavakāso yaṁ mettāya cetovimuttiyā
bhāvitāya bahulīkatāya yānīkatāya vatthukatāya anuṭṭhitāya
paricitāya susamāraddhāya atha ca panassa byāpādo cittaṁ pariyādāya
ṭhassatīti <note n="2">Ma. itisaddo na dissati. evamupari. </note> netaṁ ṭhānaṁ vijjati nissaraṇañhetaṁ āvuso byāpādassa
yadidaṁ mettā cetovimutti <note n="3">Ma. cetovimuttīti. evamupari.</note>. Idha panāvuso bhikkhu evaṁ vadeyya
<pb n="3.305"/>
Karuṇā hi kho me cetovimutti bhāvitā bahulīkatā yānīkatā
vatthukatā anuṭṭhitā paricitā susamāraddhā atha ca pana me vihesā
cittaṁ pariyādāya tiṭṭhatīti. So mā hevantissa vacanīyo mā
āyasmā evaṁ avaca mā bhagavantaṁ abbhācikkhi na hi sādhu
bhagavato abbhakkhānaṁ na hi bhagavā evaṁ vadeyya aṭṭhānametaṁ
āvuso anavakāso yaṁ karuṇāya cetovimuttiyā bhāvitāya bahulīkatāya
yānīkatāya vatthukatāya anuṭṭhitāya paricitāya susamāraddhāya atha ca
panassa vihesā cittaṁ pariyādāya ṭhassatīti netaṁ ṭhānaṁ vijjati
nissaraṇañhetaṁ āvuso vihesāya yadidaṁ karuṇā cetovimutti.
Idha panāvuso bhikkhu evaṁ vadeyya muditā hi kho me
cetovimutti bhāvitā bahulīkatā yānīkatā vatthukatā anuṭṭhitā
paricitā susamāraddhā atha ca pana me arati cittaṁ pariyādāya
tiṭṭhatīti. So mā hevantissa vacanīyo mā āyasmā
evaṁ avaca mā bhagavantaṁ abbhācikkhi na hi sādhu bhagavato
abbhakkhānaṁ na hi bhagavā evaṁ vadeyya aṭṭhānametaṁ āvuso
anavakāso yaṁ muditāya cetovimuttiyā bhāvitāya bahulīkatāya
yānīkatāya vatthukatāya anuṭṭhitāya paricitāya susamāraddhāya atha
ca panassa arati cittaṁ pariyādāya ṭhassatīti netaṁ ṭhānaṁ vijjati
nissaraṇañhetaṁ āvuso aratiyā yadidaṁ muditā cetovimutti.
Idha panāvuso bhikkhu evaṁ vadeyya upekkhā hi kho me
<pb n="3.306"/>
Cetovimutti bhāvitā bahulīkatā yānīkatā vatthukatā anuṭṭhitā paricitā
susamāraddhā atha ca pana me rāgo cittaṁ pariyādāya tiṭṭhatīti.
So mā hevantissa vacanīyo mā āyasmā evaṁ avaca mā
bhagavantaṁ abbhācikkhi na hi sādhu bhagavato abbhakkhānaṁ na
hi bhagavā evaṁ vadeyya aṭṭhānametaṁ āvuso anavakāso yaṁ
upekkhāya cetovimuttiyā bhāvitāya bahulīkatāya yānīkatāya
vatthukatāya anuṭṭhitāya paricitāya susamāraddhāya atha ca panassa rāgo
cittaṁ pariyādāya ṭhassatīti netaṁ ṭhānaṁ vijjati nissaraṇañhetaṁ
āvuso rāgassa yadidaṁ upekkhā cetovimutti. Idha panāvuso
bhikkhu evaṁ vadeyya animittā hi kho me cetovimutti bhāvitā
bahulīkatā yānīkatā vatthukatā anuṭṭhitā paricitā susamāraddhā
atha ca pana me nimittānusāri viññāṇaṁ hotīti. So mā
hevantissa vacanīyo mā āyasmā evaṁ avaca mā bhagavantaṁ
abbhācikkhi na hi sādhu bhagavato abbhakkhānaṁ na hi bhagavā
evaṁ vadeyya aṭṭhānametaṁ āvuso anavakāso yaṁ animittāya
cetovimuttiyā bhāvitāya bahulīkatāya yānīkatāya vatthukatāya
anuṭṭhitāya paricitāya susamāraddhāya atha ca panassa nimittānusāri
viññāṇaṁ bhavissatīti netaṁ ṭhānaṁ vijjati nissaraṇañhetaṁ āvuso
sabbanimittānaṁ yadidaṁ animittā cetovimutti. Idha panāvuso
bhikkhu evaṁ vadeyya asmīti kho me vigate <note n="1">Ma. vigataṁ. Yu. vighātaṁ.</note> ayamahamasmīti
<pb n="3.307"/>
Na samanupassāmi atha ca pana me vicikicchākathaṅkathāsallaṁ cittaṁ
pariyādāya tiṭṭhatīti. So mā hevantissa vacanīyo mā āyasmā
evaṁ avaca mā bhagavantaṁ abbhācikkhi na hi sādhu bhagavato
abbhakkhānaṁ na hi bhagavā evaṁ vadeyya aṭṭhānametaṁ āvuso
anavakāso yaṁ asmīti vigate <note n="1">Yu. vighāte.</note> ayamahamasmīti na samanupassato <note n="2">Ma. Yu. asamanupassato.</note> atha
ca panassa vicikicchākathaṅkathāsallaṁ cittaṁ pariyādāya ṭhassatīti netaṁ
ṭhānaṁ vijjati nissaraṇañhetaṁ āvuso vicikicchākathaṅkathāsallassa
yadidaṁ <pb ed="P" n="3.281" set="D"/>asmimānasamugghāto <note n="3">Yu. yadidamasmīti mānasamugghāto. </note>. Ime cha dhammā duppaṭivijjhā.
<p n="429"/>Katame cha dhammā uppādetabbā. Cha satatavihārā
idhāvuso bhikkhu cakkhunā rūpaṁ disvā neva sumano hoti na dummano
upekkhako ca <note n="4">Ma. Yu. casaddo na dissati.</note> viharati sato sampajāno. Sotena saddaṁ sutvā .pe.
Ghānena gandhaṁ ghāyitvā .pe. Jivhāya rasaṁ sāyitvā .pe.
Kāyena phoṭṭhabbaṁ phusitvā .pe. Manasā dhammaṁ viññāya neva
sumano hoti na dummano upekkhako ca <note n="4">Ma. Yu. casaddo na dissati.</note> viharati sato sampajāno.
Ime cha dhammā uppādetabbā.
<p n="430"/>Katame cha dhammā abhiññeyyā. Cha anuttariyāni
dassanānuttariyaṁ savanānuttariyaṁ lābhānuttariyaṁ sikkhānuttariyaṁ
pāricariyānuttariyaṁ anussatānuttariyaṁ. Ime cha dhammā abhiññeyyā.
<p n="431"/>Katame cha dhammā sacchikātabbā. Cha abhiññā idhāvuso
bhikkhu anekavihitaṁ iddhividhaṁ paccanubhoti ekopi hutvā bahudhā
<pb n="3.308"/>
Hoti bahudhāpi hutvā eko hoti āvibhāvaṁ tirobhāvaṁ
tirokuḍḍaṁ tiropākāraṁ tiropabbataṁ asajjamāno gacchati seyyathāpi
ākāse paṭhaviyāpi ummujjanimmujjaṁ karoti seyyathāpi udake
udakepi abhijjamāne gacchati seyyathāpi paṭhaviyā ākāsepi
pallaṅkena caṅkamati seyyathāpi pakkhī sakuṇo imepi candimasuriye
evaṁmahiddhike evaṁmahānubhāve pāṇinā parāmasati parimajjati yāva
brahmalokāpi kāyena vasaṁ vatteti. Dibbāya sotadhātuyā visuddhāya
atikkantamānusikāya ubho sadde suṇāti dibbe ca mānuse ca
ye dūre santike ca. Parasattānaṁ parapuggalānaṁ cetasā ceto
paricca jānāti <note n="1">Ma. Yu. pajānāti.</note> sarāgaṁ vā cittaṁ sarāgaṁ cittanti pajānāti
vītarāgaṁ vā cittaṁ vītarāgaṁ cittanti pajānāti sadosaṁ vā
cittaṁ sadosaṁ cittanti pajānāti vītadosaṁ vā cittaṁ vītadosaṁ
cittanti pajānāti samohaṁ vā cittaṁ samohaṁ cittanti pajānāti
vītamohaṁ vā cittaṁ vītamohaṁ cittanti pajānāti saṅkhittaṁ vā
cittaṁ saṅkhittaṁ cittanti pajānāti vikkhittaṁ vā cittaṁ vikkhittaṁ
cittanti pajānāti mahaggataṁ vā cittaṁ mahaggataṁ cittanti
pajānāti amahaggataṁ vā cittaṁ amahaggataṁ cittanti pajānāti
sauttaraṁ vā cittaṁ sauttaraṁ cittanti pajānāti anuttaraṁ vā
cittaṁ anuttaraṁ cittanti pajānāti samāhitaṁ vā cittaṁ samāhitaṁ
cittanti pajānāti asamāhitaṁ vā cittaṁ asamāhitaṁ cittanti
<pb n="3.309"/>
Pajānāti vimuttaṁ vā cittaṁ vimuttaṁ cittanti pajānāti avimuttaṁ
vā cittaṁ avimuttaṁ cittanti pajānāti. <note n="1">Ma. so.</note> Anekavihitaṁ pubbenivāsaṁ
anussarati seyyathīdaṁ ekaṁpi jātiṁ dvepi jātiyo tissopi
jātiyo catassopi jātiyo pañcapi jātiyo dasapi jātiyo vīsaṁpi
jātiyo tiṁsaṁpi jātiyo cattāḷīsaṁpi jātiyo paññāsaṁpi jātiyo
sataṁpi jātiyo sahassaṁpi jātiyo satasahassaṁpi jātiyo anekepi
saṁvaṭṭakappe anekepi vivaṭṭakappe anekepi saṁvaṭṭavivaṭṭakappe
amutrāsiṁ evaṁnāmo evaṁgotto evaṁvaṇṇo evamāhāro
evaṁsukhadukkhapaṭisaṁvedī evamāyupariyanto so tato cuto amutra
udapādiṁ tatrāpāsiṁ evaṁnāmo evaṁgotto evaṁvaṇṇo evamāhāro
evaṁsukhadukkhapaṭisaṁvedī evamāyupariyanto so tato cuto idhūpapannoti
iti sākāraṁ sauddesaṁ anekavihitaṁ pubbenivāsaṁ anussarati. Dibbena
cakkhunā visuddhena atikkantamānusakena satte passati cavamāne
upapajjamāne hīne paṇīte suvaṇṇe dubbaṇṇe sugate duggate
yathākammūpage satte pajānāti ime vata bhonto sattā
kāyaduccaritena samannāgatā vacīduccaritena samannāgatā manoduccaritena
samannāgatā ariyānaṁ upavādakā micchādiṭṭhikā micchādiṭṭhikammasamādānā
te kāyassa bhedā paraṁ maraṇā apāyaṁ duggatiṁ vinipātaṁ
nirayaṁ upapannā ime vā pana bhonto sattā kāyasucaritena
samannāgatā vacīsucaritena samannāgatā manosucaritena samannāgatā
<pb n="3.310"/>
Ariyānaṁ anupavādakā sammādiṭṭhikā sammādiṭṭhikammasamādānā te
kāyassa bhedā paraṁ maraṇā sugatiṁ saggaṁ lokaṁ upapannāti. Iti dibbena
cakkhunā visuddhena atikkantamānusakena satte passati cavamāne
upapajjamāne hīne paṇīte suvaṇṇe dubbaṇṇe sugate duggate
yathākammūpage satte pajānāti. Āsavānaṁ khayā anāsavañcetovimuttiṁ
paññāvimuttiṁ diṭṭhe va dhamme sayaṁ abhiññā sacchikatvā
upasampajja viharati. Ime cha dhammā sacchikātabbā. Iti
ime saṭṭhi dhammā bhūtā tacchā tathā avitathā anaññathā sammā
tathāgatena <pb ed="P" n="3.282" set="D"/>abhisambuddhā.
<p rend="subhead" sid="8">satta dhammā</p>
<p n="432"/>Satta dhammā bahukārā satta dhammā bhāvetabbā
satta dhammā pariññeyyā satta dhammā pahātabbā satta
dhammā hānabhāgiyā satta dhammā visesabhāgiyā satta dhammā
duppaṭivijjhā satta dhammā uppādetabbā satta dhammā
abhiññeyyā satta dhammā sacchikātabbā.
<p n="433"/>Katame satta dhammā bahukārā. Satta ariyadhanāni <note n="1">Yu. dhanāni.</note>
saddhādhanaṁ sīladhanaṁ hiridhanaṁ ottappadhanaṁ sutadhanaṁ cāgadhanaṁ paññādhanaṁ.
Ime satta dhammā bahukārā.
<p n="434"/>Katame satta dhammā bhāvetabbā. Satta sambojjhaṅgā <note n="2">Yu. bojjhaṅgā.</note>
satisambojjhaṅgo dhammavicayasambojjhaṅgo viriyasambojjhaṅgo
pītisambojjhaṅgo passaddhisambojjhaṅgo samādhisambojjhaṅgo
<pb n="3.311"/>
Upekkhāsambojjhaṅgo. Ime satta dhammā bhāvetabbā.
<p n="435"/>Katame satta dhammā pariññeyyā. Satta
viññāṇaṭṭhitiyo santāvuso sattā nānattakāyā nānattasaññino
seyyathāpi manussā ekacce ca devā ekacce ca vinipātikā ayaṁ
paṭhamā viññāṇaṭṭhiti. Santāvuso sattā nānattakāyā
ekattasaññino seyyathāpi devā brahmakāyikā paṭhamābhinibbattā
ayaṁ dutiyā viññāṇaṭṭhiti. Santāvuso sattā ekattakāyā
nānattasaññino seyyathāpi devā ābhassarā ayaṁ tatiyā
viññāṇaṭṭhiti. Santāvuso sattā ekattakāyā ekattasaññino
seyyathāpi devā subhakiṇhā ayaṁ catutthā <note n="1">Ma. catutthī.</note> viññāṇaṭṭhiti.
Santāvuso sattā sabbaso rūpasaññānaṁ samatikkamā paṭighasaññānaṁ
atthaṅgamā nānattasaññānaṁ amanasikārā ananto ākāsoti
ākāsānañcāyatanūpagā ayaṁ pañcamī viññāṇaṭṭhiti. Santāvuso
sattā sabbaso ākāsānañcāyatanaṁ samatikkamma anantaṁ viññāṇanti
viññāṇañcāyatanūpagā ayaṁ chaṭṭhī viññāṇaṭṭhiti. Santāvuso
sattā sabbaso viññāṇañcāyatanaṁ samatikkamma natthi kiñcīti
ākiñcaññāyatanūpagā ayaṁ sattamī viññāṇaṭṭhiti. Ime
satta dhammā pariññeyyā.
<p n="436"/>Katame satta dhammā pahātabbā. Satta anusayā
kāmarāgānusayo paṭighānusayo diṭṭhānusayo vicikicchānusayo mānānusayo
<pb n="3.312"/>
Bhavarāgānusayo avijjānusayo. Ime satta dhammā pahātabbā.
<p n="437"/>Katame satta dhammā hānabhāgiyā. Satta asaddhammā
idhāvuso bhikkhu assaddho hoti ahiriko hoti anottappī hoti
appassuto hoti kusīto hoti muṭṭhassati hoti duppañño
hoti. Ime satta dhammā hānabhāgiyā.
<p n="438"/>Katame satta dhammā visesabhāgiyā. Satta saddhammā
idhāvuso bhikkhu saddho hoti hiriko <note n="1">Ma. Yu. hirimā.</note> hoti ottappī hoti
bahussuto hoti āraddhaviriyo hoti upaṭṭhitassati hoti paññavā
hoti. <pb ed="P" n="3.283" set="D"/>Ime satta dhammā visesabhāgiyā.
<p n="439"/>Katame satta dhammā duppaṭivijjhā. Satta sappurisadhammā
idhāvuso bhikkhu dhammaññū hoti atthaññū attaññū mattaññū
kālaññū parisaññū puggalaparoparaññū <note n="2">Ma. Yu. dhamamññū ca hoti ... puggalaññū ca iccevaṁ ca saddo  dissati.</note>. Ime satta dhammā
duppaṭivijjhā.
<p n="440"/>Katame satta dhammā uppādetabbā. Satta saññā
aniccasaññā anattasaññā asubhasaññā ādīnavasaññā pahānasaññā
virāgasaññā nirodhasaññā. Ime satta dhammā uppādetabbā.
<p n="441"/>Katame satta dhammā abhiññeyyā. Satta niddasavatthūni
idhāvuso bhikkhu sikkhāsamādāne tibbacchando hoti āyatiñca
sikkhāsamādāne avigatapemo dhammanisantiyā tibbacchando hoti
<pb n="3.313"/>
Āyatiñca dhammanisantiyā avigatapemo icchāvinaye tibbacchando
hoti āyatiñca icchāvinaye avigatapemo paṭisallāne tibbacchando
hoti āyatiñca paṭisallāne avigatapemo viriyārambhe tibbacchando
hoti āyatiñca viriyārambhe avigatapemo satinepakke tibbacchando
hoti āyatiñca satinepakke avigatapemo diṭṭhipaṭivedhe tibbacchando
hoti āyatiñca diṭṭhipaṭivedhe avigatapemo. Ime satta dhammā
abhiññeyyā.
<p n="442"/>Katame satta dhammā sacchikātabbā. Satta
khīṇāsavabalāni idhāvuso khīṇāsavassa bhikkhuno aniccato sabbe saṅkhārā
yathābhūtaṁ sammappaññāya sudiṭṭhā honti yaṁpāvuso khīṇāsavassa
bhikkhuno aniccato sabbe saṅkhārā yathābhūtaṁ sammappaññāya sudiṭṭhā
honti idaṁ <note n="1">Ma. Yu. idampi.</note> khīṇāsavassa bhikkhuno balaṁ hoti yaṁ balaṁ āgamma
khīṇāsavo bhikkhu āsavānaṁ khayaṁ paṭijānāti khīṇā me āsavāti.
Puna caparaṁ āvuso khīṇāsavassa bhikkhuno aṅgārakāsūpamā kāmā
yathābhūtaṁ sammappaññāya sudiṭṭhā honti yaṁpāvuso khīṇāsavassa
bhikkhuno aṅgārakāsūpamā kāmā yathābhūtaṁ sammappaññāya sudiṭṭhā
honti idaṁ khīṇāsavassa bhikkhuno balaṁ hoti yaṁ balaṁ āgamma
khīṇāsavo bhikkhu āsavānaṁ khayaṁ paṭijānāti khīṇā me āsavāti.
Puna caparaṁ āvuso khīṇāsavassa bhikkhuno vivekaninnaṁ cittaṁ hoti
vivekapoṇaṁ vivekapabbhāraṁ vivekaṭṭhaṁ nekkhammābhirataṁ byantībhūtaṁ sabbaso
<pb n="3.314"/>
Āsavaṭṭhāniyehi dhammehi yaṁpāvuso khīṇāsavassa bhikkhuno vivekaninnaṁ
cittaṁ hoti vivekapoṇaṁ vivekapabbhāraṁ vivekaṭṭhaṁ nekkhammābhirataṁ
byantībhūtaṁ sabbaso āsavaṭṭhāniyehi dhammehi idaṁpi khīṇāsavassa
bhikkhuno balaṁ hoti yaṁ balaṁ āgamma khīṇāsavo bhikkhu āsavānaṁ
khayaṁ paṭijānāti khīṇā me āsavāti. Puna <pb ed="P" n="3.284" set="D"/>caparaṁ āvuso
khīṇāsavassa bhikkhuno cattāro satipaṭṭhānā bhāvitā honti subhāvitā
yaṁpāvuso khīṇāsavassa bhikkhuno cattāro satipaṭṭhānā bhāvitā honti
subhāvitā idaṁpi khīṇāsavassa bhikkhuno balaṁ hoti yaṁ balaṁ āgamma
khīṇāsavo bhikkhu āsavānaṁ khayaṁ paṭijānāti khīṇā me āsavāti.
Puna caparaṁ āvuso khīṇāsavassa bhikkhuno pañcindriyāni bhāvitāni
honti subhāvitāni yaṁpāvuso khīṇāsavassa bhikkhuno pañcindriyāni
bhāvitāni honti subhāvitāni idaṁpi khīṇāsavassa bhikkhuno balaṁ
hoti yaṁ balaṁ āgamma khīṇāsavo bhikkhu āsavānaṁ khayaṁ paṭijānāti
khīṇā me āsavāti. Puna caparaṁ āvuso khīṇāsavassa bhikkhuno
satta bojjhaṅgā bhāvitā honti subhāvitā yaṁpāvuso khīṇāsavassa
bhikkhuno satta bojjhaṅgā bhāvitā honti subhāvitā idaṁpi
khīṇāsavassa bhikkhuno balaṁ hoti yaṁ balaṁ āgamma khīṇāsavo
bhikkhu āsavānaṁ khayaṁ paṭijānāti khīṇā me āsavāti. Puna
caparaṁ āvuso khīṇāsavassa bhikkhuno ariyo aṭṭhaṅgiko maggo
bhāvito hoti subhāvito yaṁpāvuso khīṇāsavassa bhikkhuno ariyo
<pb n="3.315"/>
Aṭṭhaṅgiko maggo bhāvito hoti subhāvito idaṁpi khīṇāsavassa
bhikkhuno balaṁ hoti yaṁ balaṁ āgamma khīṇāsavo bhikkhu āsavānaṁ
khayaṁ paṭijānāti khīṇā me āsavāti. Ime satta dhammā
sacchikātabbā. Iti ime sattati dhammā bhūtā tacchā tathā
avitathā anaññathā sammā tathāgatena abhisambuddhā.
Paṭhamabhāṇavāraṁ <note n="1">Ma. paṭhamabhāṇavāro niṭṭhito. Yu. paṭhamakabhāṇavāraṁ niṭṭhitaṁ.</note>.
<p rend="subhead" sid="9">aṭṭha dhammā</p>
<p n="443"/>Aṭṭha dhammā bahukārā aṭṭha dhammā bhāvetabbā
aṭṭha dhammā pariññeyyā aṭṭha dhammā pahātabbā aṭṭha
dhammā hānabhāgiyā aṭṭha dhammā visesabhāgiyā aṭṭha dhammā
duppaṭivijjhā aṭṭha dhammā uppādetabbā aṭṭha dhammā
abhiññeyyā aṭṭha dhammā sacchikātabbā.
<p n="444"/>Katame aṭṭha dhammā bahukārā. Aṭṭha hetū aṭṭha
paccayā ādibrahmacariyakāya paññāya appaṭiladdhāya paṭilābhāya
paṭiladdhāya bhiyyobhāvāya vepullāya bhāvanāya pāripūriyā saṁvattanti
katame aṭṭha <note n="2">Yu. katame aṭṭhāti  na dissati.</note> idhāvuso bhikkhu <note n="3">Yu. bhikkhūti na dissati.</note> satthāraṁ vā <note n="4">Ma. Yu. vāsaddo na dissati.</note> upanissāya viharati
aññataraṁ vā garuṭṭhāniyaṁ sabrahmacāriṁ yatthassa tibbaṁ hirottappaṁ
paccupaṭṭhitaṁ hoti pemañca gāravo <pb ed="P" n="3.285" set="D"/>ca ayaṁ paṭhamo hetu paṭhamo
paccayo ādibrahmacariyakāya paññāya appaṭiladdhāya paṭilābhāya
paṭiladdhāya bhiyyobhāvāya vepullāya bhāvanāya pāripūriyā saṁvattati.
Taṁ kho pana satthāraṁ upanissāya viharati aññataraṁ vā garuṭṭhāniyaṁ
<pb n="3.316"/>
Sabrahmacāriṁ yatthassa tibbaṁ hirottappaṁ paccupaṭṭhitaṁ hoti pemañca
gāravo ca te kālena kālaṁ upasaṅkamitvā paripucchati paripañhati
idaṁ bhante kathaṁ imassa ko atthoti tassa te āyasmanto
avivaṭañceva vivaranti anuttānīkatañca uttāniṁ karonti anekavihitesu
ca kaṅkhaṭṭhāniyesu dhammesu kaṅkhaṁ paṭivinodenti ayaṁ dutiyo
hetu dutiyo paccayo ādibrahmacariyakāya paññāya appaṭiladdhāya
paṭilābhāya paṭiladdhāya bhiyyobhāvāya vepullāya bhāvanāya
pāripūriyā saṁvattati. Taṁ kho pana dhammaṁ sutvā dvayena vūpakāsena
sampādeti kāyavūpakāsena ca cittavūpakāsena ca ayaṁ tatiyo
hetu tatiyo paccayo ādibrahmacariyakāya paññāya appaṭiladdhāya
paṭilābhāya paṭiladdhāya bhiyyobhāvāya vepullāya bhāvanāya pāripūriyā
saṁvattati. Puna caparaṁ āvuso bhikkhu sīlavā hoti pātimokkhasaṁvarasaṁvuto
viharati ācāragocarasampanno anumattesu vajjesu
bhayadassāvī samādāya sikkhati sikkhāpadesu ayaṁ catuttho hetu
catuttho paccayo ādibrahmacariyakāya paññāya appaṭiladdhāya
paṭilābhāya paṭiladdhāya bhiyyobhāvāya vepullāya bhāvanāya pāripūriyā
saṁvattati. Puna caparaṁ āvuso bhikkhu bahussuto hoti sutadharo
sutasannicayo ye te dhammā ādikalyāṇā majjhekalyāṇā
pariyosānakalyāṇā sātthaṁ sabyañjanaṁ kevalaparipuṇṇaṁ parisuddhaṁ
brahmacariyaṁ abhivadanti tathārūpāssa dhammā bahussutā honti
<pb n="3.317"/>
Dhatā vacasā paricitā manasānupekkhitā diṭṭhiyā suppaṭividdhā ayaṁ
pañcamo hetu pañcamo paccayo ādibrahmacariyakāya paññāya
appaṭiladdhāya paṭilābhāya paṭiladdhāya bhiyyobhāvāya vepullāya
bhāvanāya pāripūriyā saṁvattati. Puna caparaṁ āvuso bhikkhu
āraddhaviriyo viharati akusalānaṁ dhammānaṁ pahānāya kusalānaṁ dhammānaṁ
upasampadāya <pb ed="P" n="3.286" set="D"/>thāmavā daḷhaparakkamo anikkhittadhuro kusalesu dhammesu
ayaṁ chaṭṭho hetu chaṭṭho paccayo ādibrahmacariyakāya paññāya
appaṭiladdhāya paṭilābhāya paṭiladdhāya bhiyyobhāvāya vepullāya
bhāvanāya pāripūriyā saṁvattati. Puna caparaṁ āvuso bhikkhu satimā
hoti paramena satinepakkena samannāgato cirakataṁpi cirabhāsitaṁpi
saritā anussaritā ayaṁ sattamo hetu sattamo paccayo
ādibrahmacariyakāya paññāya appaṭiladdhāya paṭilābhāya paṭiladdhāya
bhiyyobhāvāya vepullāya bhāvanāya pāripūriyā saṁvattati. Puna
caparaṁ āvuso bhikkhu pañcasu upādānakkhandhesu udayabbayānupassī
viharati iti rūpaṁ iti rūpassa samudayo iti rūpassa
atthaṅgamo iti vedanā iti vedanāya samudayo iti vedanāya
atthaṅgamo iti saññā iti saññāya samudayo iti saññāya
atthaṅgamo iti saṅkhārā iti saṅkhārānaṁ samudayo iti saṅkhārānaṁ
atthaṅgamo iti viññāṇaṁ iti viññāṇassa samudayo iti
viññāṇassa atthaṅgamo <note n="1">Ma. Yu. atthaṅgamoti.</note>. Ayaṁ aṭṭhamo hetu aṭṭhamo paccayo
<pb n="3.318"/>
Ādibrahmacariyakāya paññāya appaṭiladdhāya paṭilābhāya paṭiladdhāya
bhiyyobhāvāya vepullāya bhāvanāya pāripūriyā saṁvattati. Ime
aṭṭha dhammā bahukārā.
<p n="445"/>Katame aṭṭha dhammā bhāvetabbā. Ariyo aṭṭhaṅgiko
maggo seyyathīdaṁ sammādiṭṭhi sammāsaṅkappo sammāvācā
sammākammanto sammāājīvo sammāvāyāmo sammāsati
sammāsamādhi. Ime aṭṭha dhammā bhāvetabbā.
<p n="446"/>Katame aṭṭha dhammā pariññeyyā. Aṭṭha lokadhammā
lābho ca alābho ca yaso ca ayaso ca nindā ca pasaṁsā ca
sukhañca dukkhañca. Ime aṭṭha dhammā pariññeyyā.
<p n="447"/>Katame aṭṭha dhammā pahātabbā. Aṭṭha micchattā
micchādiṭṭhi micchāsaṅkappo micchāvācā micchākammanto
micchāājīvo micchāvāyāmo micchāsati micchāsamādhi. Ime
aṭṭha dhammā pahātabbā.
<p n="448"/>Katame aṭṭha dhammā hānabhāgiyā. Aṭṭha kusītavatthūni
idhāvuso bhikkhunā kammaṁ kātabbaṁ hoti tassa evaṁ hoti kammaṁ
kho me kātabbaṁ bhavissati kammaṁ kho pana me karontassa kāyo
kilamissati handāhaṁ nipajjāmīti. So nipajjati na viriyaṁ ārabhati
appattassa pattiyā anadhigatassa adhigamāya asacchikatassa sacchikiriyāya
idaṁ paṭhamaṁ kusītavatthu. Puna caparaṁ āvuso bhikkhunā kammaṁ kataṁ
<pb n="3.319"/>
Hoti tassa evaṁ hoti ahaṁ kho kammaṁ akāsiṁ kammaṁ kho
pana me karontassa kāyo kilanto handāhaṁ nipajjāmīti.
So nipajjati na viriyaṁ ārabhati .pe. Asacchikatassa sacchikiriyāya
idaṁ dutiyaṁ kusītavatthu. Puna caparaṁ āvuso bhikkhunā maggo gantabbo
hoti tassa evaṁ hoti maggo kho me gantabbo bhavissati
maggaṁ kho pana me gacchantassa kāyo kilamissati handāhaṁ
nipajjāmīti. So nipajjati na viriyaṁ ārabhati .pe. Asacchikatassa
sacchikiriyāya idaṁ tatiyaṁ kusītavatthu. Puna caparaṁ āvuso bhikkhunā
maggo gato hoti tassa evaṁ hoti ahaṁ kho maggaṁ agamāsiṁ
maggaṁ kho pana me gacchantassa kāyo kilanto handāhaṁ
nipajjāmīti. So nipajjati na viriyaṁ ārabhati .pe. Asacchikatassa
sacchikiriyāya idaṁ catutthaṁ kusītavatthu. Puna caparaṁ āvuso bhikkhu
gāmaṁ vā nigamaṁ vā piṇḍāya caranto na labhati lūkhassa vā
paṇītassa vā bhojanassa yāvadatthaṁ pāripūriṁ tassa evaṁ hoti
ahaṁ kho gāmaṁ vā nigamaṁ vā piṇḍāya caranto nālatthaṁ lūkhassa
vā paṇītassa vā bhojanassa yāvadatthaṁ pāripūriṁ tassa me kāyo
kilanto akammañño handāhaṁ nipajjāmīti. So nipajjati na
viriyaṁ ārabhati .pe. Asacchikatassa sacchikiriyāya idaṁ pañcamaṁ
kusītavatthu. Puna caparaṁ āvuso bhikkhu gāmaṁ vā nigamaṁ vā piṇḍāya
caranto labhati lūkhassa vā paṇītassa vā bhojanassa yāvadatthaṁ
<pb n="3.320"/>
Pāripūriṁ tassa evaṁ hoti ahaṁ kho gāmaṁ vā nigamaṁ vā
piṇḍāya caranto alatthaṁ lūkhassa vā paṇītassa vā bhojanassa
yāvadatthaṁ pāripūriṁ tassa me kāyo garuko akammañño māsācitaṁ
maññe handāhaṁ nipajjāmīti. So nipajjati na viriyaṁ ārabhati
.pe. Asacchikatassa sacchikiriyāya idaṁ chaṭṭhaṁ kusītavatthu. Puna
caparaṁ āvuso bhikkhuno uppanno hoti appamattako ābādho
tassa evaṁ hoti uppanno kho pana <note n="1">Ma. Yu. panasaddo na dissati.</note> me ayaṁ <note n="2">Ma. Yu. ayanti pāṭho na dissati.</note> appamattako
ābādho atthi kappo nipajjituṁ handāhaṁ nipajjāmīti. So
nipajjati .pe. Asacchikatassa sacchikiriyāya idaṁ sattamaṁ
kusītavatthu. Puna caparaṁ āvuso bhikkhu gilānā vuṭṭhito hoti
aciravuṭṭhito gelaññā tassa evaṁ hoti ahaṁ gilānā vuṭṭhito
aciravuṭṭhito gelaññā tassa me kāyo dubbalo akammañño <note n="3">Ma. atthi  kappo nipajjituṁ.</note>
handāhaṁ nipajjāmīti. So nipajjati na viriyaṁ ārabhati appattassa
pattiyā anadhigatassa adhigamāya asacchikatassa sacchikiriyāya idaṁ
aṭṭhamaṁ kusītavatthu. Ime aṭṭha dhammā hānabhāgiyā.
<p n="449"/>Katame aṭṭha dhammā visesabhāgiyā. Aṭṭha ārabbhavatthūni
idhāvuso bhikkhunā kammaṁ kātabbaṁ hoti tassa evaṁ
hoti kammaṁ kho me kātabbaṁ bhavissati kammaṁ kho pana me
karontassa <note n="4">Ma. Yu. karontena.</note> na sukaraṁ buddhānaṁ sāsanaṁ manasikātuṁ handāhaṁ virayaṁ
ārabhāmi appattassa pattiyā anadhigatassa adhigamāya asacchikatassa
<pb n="3.321"/>
Sacchikiriyāyāti. So viriyaṁ ārabhati appattassa pattiyā
anadhigatassa adhigamāya asacchikatassa sacchikiriyāya idaṁ paṭhamaṁ
ārabbhavatthu. Puna caparaṁ āvuso bhikkhunā kammaṁ kataṁ hoti tassa
evaṁ hoti ahaṁ kho kammaṁ akāsiṁ kammaṁ kho panāhaṁ karonto
nāsakkhiṁ buddhānaṁ sāsanaṁ manasikātuṁ handāhaṁ viriyaṁ ārabhāmi
appattassa pattiyā anadhigatassa adhigamāya asacchikatassa
sacchikiriyāyāti .pe. Idaṁ dutiyaṁ ārabbhavatthu. Puna caparaṁ āvuso
bhikkhuno <note n="1">Ma. Yu. bhikkhunā.</note> maggo gantabbo hoti tassa evaṁ hoti maggo
kho me gantabbo bhavissati maggaṁ kho pana me gacchantena
na sukaraṁ buddhānaṁ sāsanaṁ manasikātuṁ handāhaṁ viriyaṁ ārabhāmi
appattassa pattiyā anadhigatassa adhigamāya asacchikatassa
sacchikiriyāyāti. So viriyaṁ ārabhati appattassa pattiyā anadhigatassa
adhigamāya asacchikatassa sacchikiriyāya idaṁ tatiyaṁ ārabbhavatthu.
Puna caparaṁ āvuso bhikkhunā maggo gato hoti tassa evaṁ
hoti ahaṁ kho maggaṁ agamāsiṁ maggaṁ kho panāhaṁ gacchanto
nāsakkhiṁ buddhānaṁ sāsanaṁ manasikātuṁ handāhaṁ viriyaṁ ārabhāmi
appattassa pattiyā anadhigatassa adhigamāya asacchikatassa
sacchikiriyāyāti. So viriyaṁ ārabhati appattassa pattiyā anadhigatassa
adhigamāya asacchikatassa sacchikiriyāya idaṁ catutthaṁ ārabbhavatthu.
Puna caparaṁ āvuso bhikkhu gāmaṁ vā nigamaṁ vā piṇḍāya caranto
<pb n="3.322"/>
Na labhati lūkhassa vā paṇītassa vā bhojanassa yāvadatthaṁ pāripūriṁ
tassa evaṁ hoti ahaṁ kho pana gāmaṁ vā nigamaṁ vā piṇḍāya
caranto nālatthaṁ lūkhassa vā paṇītassa vā bhojanassa yāvadatthaṁ
pāripūriṁ tassa me kāyo lahuko kammañño handāhaṁ viriyaṁ
ārabhāmi .pe. Asacchikatassa sacchikiriyāyāti. So viriyaṁ ārabhati
appattassa pattiyā anadhigatassa adhigamāya asacchikatassa sacchikiriyāya
idaṁ pañcamaṁ ārabbhavatthu. Puna caparaṁ āvuso bhikkhu gāmaṁ vā
nigamaṁ vā piṇḍāya caranto labhati lūkhassa vā paṇītassa vā
bhojanassa yāvadatthaṁ pāripūriṁ tassa evaṁ hoti ahaṁ kho gāmaṁ
vā nigamaṁ vā piṇḍāya caranto alatthaṁ lūkhassa vā paṇītassa
vā bhojanassa yāvadatthaṁ pāripūriṁ tassa me kāyo balavā kammañño
handāhaṁ viriyaṁ ārabhāmi appattassa pattiyā anadhigatassa adhigamāya
asacchikatassa sacchikiriyāyāti. So viriyaṁ ārabhati appattassa
pattiyā anadhigatassa adhigamāya asacchikatassa sacchikiriyāya idaṁ
chaṭṭhaṁ ārabbhavatthu. Puna caparaṁ āvuso bhikkhuno uppanno
hoti appamattako ābādho tassa evaṁ hoti uppanno kho
me <note n="1">Yu. ayaṁ.</note> appamattako ābādho ṭhānaṁ kho panetaṁ vijjati yaṁ me
ābādho pavaḍḍheyya handāhaṁ viriyaṁ ārabhāmi appattassa pattiyā
anadhigatassa adhigamāya asacchikatassa sacchikiriyāyāti. So viriyaṁ
ārabhati appattassa pattiyā .pe. Asacchikatassa sacchikiriyāya
<pb n="3.323"/>
Idaṁ sattamaṁ ārabbhavatthu. Puna caparaṁ āvuso bhikkhu gilānā
vuṭṭhito hoti aciravuṭṭhito gelaññā tassa evaṁ hoti ahaṁ
kho gilānā vuṭṭhito aciravuṭṭhito gelaññā ṭhānaṁ kho panetaṁ
vijjati yaṁ me ābādho paccudāvatteyya handāhaṁ viriyaṁ ārabhāmi
appattassa pattiyā anadhigatassa adhigamāya asacchikatassa sacchikiriyāyāti.
So viriyaṁ ārabhati appattassa pattiyā anadhigatassa
adhigamāya asacchikatassa sacchikiriyāya idaṁ aṭṭhamaṁ ārabbhavatthu.
Ime aṭṭha dhammā visesabhāgiyā.
<p n="450"/>Katame aṭṭha dhammā duppaṭivijjhā. Aṭṭha akkhaṇā
asamayā brahmacariyavāsāya idhāvuso tathāgato ca loke uppanno
hoti arahaṁ sammāsambuddho dhammo ca desiyati upasamiko
parinibbāniko sambodhagāmī sugatappavedito ayañca puggalo nirayaṁ
upapanno hoti ayaṁ paṭhamo akkhaṇo asamayo brahmacariyavāsāya.
Puna caparaṁ āvuso tathāgato ca loke uppanno
hoti arahaṁ sammāsambuddho dhammo ca desiyati upasamiko
parinibbāniko sambodhagāmī sugatappavedito ayañca puggalo
tiracchānayoniṁ upapanno hoti ayaṁ dutiyo akkhaṇo asamayo
brahmacariyavāsāya. Puna caparaṁ āvuso tathāgato ca loke uppanno
hoti arahaṁ sammāsambuddho dhammo ca desiyati upasamiko
parinibbāniko sambodhagāmī sugatappavedito ayañca puggalo
<pb n="3.324"/>
Pittivisayaṁ upapanno hoti ayaṁ tatiyo akkhaṇo asamayo
brahmacariyavāsāya. Puna caparaṁ āvuso tathāgato ca loke uppanno
hoti arahaṁ sammāsambuddho dhammo ca desiyati upasamiko .pe.
Ayañca puggalo aññataraṁ dīghāyukaṁ devanikāyaṁ upapanno hoti
ayaṁ catuttho akkhaṇo asamayo brahmacariyavāsāya. Puna caparaṁ
āvuso tathāgato ca loke uppanno hoti arahaṁ sammāsambuddho
dhammo ca desiyati .pe. Ayañca puggalo paccantimesu janapadesu
paccājāto hoti milakkhakesu <note n="1">Ma. milakkhesu.</note> aviññātāresu yattha natthi gati
bhikkhūnaṁ bhikkhunīnaṁ upāsakānaṁ upāsikānaṁ ayaṁ pañcamo akkhaṇo
asamayo brahmacariyavāsāya. Puna caparaṁ āvuso tathāgato ca
loke uppanno hoti arahaṁ sammāsambuddho .pe. Ayañca
puggalo majjhimesu janapadesu paccājāto hoti so ca hoti
micchādiṭṭhi <note n="2">Ma. micchādiṭṭhiko.</note> viparītadassano natthi dinnaṁ natthi yiṭṭhaṁ natthi
hutaṁ natthi sukatadukkaṭānaṁ kammānaṁ phalavipāko natthi ayaṁ loko
natthi paro loko natthi mātā natthi pitā natthi sattā
opapātikā natthi loke samaṇabrāhmaṇā sammaggatā sammāpaṭipannā
ye imañca lokaṁ parañca lokaṁ sayaṁ abhiññā sacchikatvā
pavedenti ayaṁ chaṭṭho akkhaṇo asamayo brahmacariyavāsāya. Puna
caparaṁ āvuso tathāgato ca loke uppanno hoti arahaṁ sammāsambuddho
.pe. Ayañca puggalo majjhimesu janapadesu paccājāto
<pb n="3.325"/>
Hoti so ca hoti duppañño jaḷo elamūgo nappaṭibalo
subhāsitadubbhāsitānaṁ atthamaññātuṁ ayaṁ sattamo akkhaṇo asamayo
brahmacariyavāsāya. Puna caparaṁ āvuso tathāgato ca loke na
uppanno hoti arahaṁ sammāsambuddho dhammo ca na desiyati
upasamiko parinibbāniko sambodhagāmī sugatappavedito ayañca
puggalo majjhimesu janapadesu paccājāto hoti so ca paññavā
ajaḷo anelamūgo paṭibalo subhāsitadubbhāsitānaṁ atthamaññātuṁ ayaṁ
aṭṭhamo akkhaṇo asamayo brahmacariyavāsāya. Ime aṭṭha dhammā
duppaṭivijjhā.
<p n="451"/>Katame aṭṭha dhammā uppādetabbā. Aṭṭha
mahāpurisavitakkā appicchassāyaṁ dhammo nāyaṁ dhammo mahicchassa
santuṭṭhassāyaṁ dhammo nāyaṁ dhammo asantuṭṭhassa pavivittassāyaṁ
dhammo nāyaṁ dhammo saṅgaṇikārāmassa āraddhaviriyassāyaṁ dhammo
nāyaṁ dhammo kusītassa upaṭṭhitassatissāyaṁ dhammo nāyaṁ dhammo
muṭṭhassatissa samāhitassāyaṁ dhammo nāyaṁ dhammo asamāhitassa
paññavato ayaṁ dhammo nāyaṁ dhammo duppaññassa nippapañcārāmassāyaṁ
dhammo nippapañcaratino nāyaṁ dhammo papañcārāmassa
papañcaratinoti. Ime aṭṭha dhammā uppādetabbā.
<p n="452"/>Katame aṭṭha dhammā abhiññeyyā. Aṭṭha abhibhāyatanāni
ajjhattaṁrūpasaññī eko bahiddhārūpāni passati parittāni suvaṇṇadubbaṇṇāni
<pb n="3.326"/>
Tāni abhibhuyya jānāmi passāmīti evaṁsaññī
hoti idaṁ paṭhamaṁ abhibhāyatanaṁ. Ajjhattaṁrūpasaññī eko bahiddhārūpāni
passati appamāṇāni suvaṇṇadubbaṇṇāni tāni abhibhuyya
jānāmi passāmīti evaṁsaññī hoti idaṁ dutiyaṁ abhibhāyatanaṁ.
Ajjhattaṁarūpasaññī eko bahiddhārūpāni passati parittāni suvaṇṇadubbaṇṇāni
tāni abhibhuyya jānāmi passāmīti evaṁsaññī hoti
idaṁ tatiyaṁ abhibhāyatanaṁ. Ajjhattaṁarūpasaññī eko bahiddhārūpāni
passati appamāṇāni suvaṇṇadubbaṇṇāni tāni abhibhuyya jānāmi
passāmīti evaṁsaññī hoti idaṁ catutthaṁ abhibhāyatanaṁ. Ajjhattaṁarūpasaññī
eko bahiddhārūpāni passati nīlāni nīlavaṇṇāni
nīlanidassanāni nīlanibhāsāni seyyathāpi nāma ummārapupphaṁ nīlaṁ
nīlavaṇṇaṁ nīlanidassanaṁ nīlanibhāsaṁ seyyathāpi vā pana taṁ vatthaṁ
bārāṇaseyyakaṁ ubhatobhāgavimaṭṭhaṁ nīlaṁ nīlavaṇṇaṁ nīlanidassanaṁ nīlanibhāsaṁ
evameva ajjhattaṁarūpasaññī eko bahiddhārūpāni passati nīlāni
nīlavaṇṇāni nīlanidassanāni nīlanibhāsāni tāni abhibhuyya jānāmi
passāmīti evaṁsaññī hoti idaṁ pañcamaṁ abhibhāyatanaṁ. Ajjhattaṁarūpasaññī
eko bahiddhārūpāni passati pītāni pītavaṇṇāni
pītanidassanāni pītanibhāsāni seyyathāpi nāma kaṇṇikārapupphaṁ
pītaṁ pītavaṇṇaṁ pītanidassanaṁ pītanibhāsaṁ seyyathāpi vā pana taṁ
vatthaṁ bārāṇaseyyakaṁ ubhatobhāgavimaṭṭhaṁ pītaṁ pītavaṇṇaṁ pītanidassanaṁ
<pb n="3.327"/>
Pītanibhāsaṁ evameva ajjhattaṁarūpasaññī eko bahiddhārūpāni passati
pītāni pītavaṇṇāni pītanidassanāni pītanibhāsāni tāni abhibhuyya
jānāmi passāmīti evaṁsaññī hoti idaṁ chaṭṭhaṁ abhibhāyatanaṁ.
Ajjhattaṁarūpasaññī eko bahiddhārūpāni passati lohitakāni lohitakavaṇṇāni
lohitakanidassanāni lohitakanibhāsāni seyyathāpi nāma
bandhujīvakapupphaṁ lohitakaṁ lohitakavaṇṇaṁ lohitakanidassanaṁ lohitakanibhāsaṁ
seyyathāpi vā pana taṁ vatthaṁ bārāṇaseyyakaṁ ubhatobhāgavimaṭṭhaṁ lohitakaṁ
lohitakavaṇṇaṁ lohitakanidassanaṁ lohitakanibhāsaṁ evameva ajjhattaṁarūpasaññī
eko bahiddhārūpāni passati lohitakāni lohitakavaṇṇāni
lohitakanidassanāni lohitakanibhāsāni tāni abhibhuyya jānāmi
passāmīti evaṁsaññī hoti idaṁ sattamaṁ abhibhāyatanaṁ. Ajjhattaṁarūpasaññī
eko bahiddhārūpāni passati odātāni odātavaṇṇāni
odātanidassanāni odātanibhāsāni seyyathāpi nāma osadhitārakā
odātā odātavaṇṇā odātanidassanā odātanibhāsā seyyathāpi
vā pana taṁ vatthaṁ bārāṇaseyyakaṁ ubhatobhāgavimaṭṭhaṁ odātaṁ odātavaṇṇaṁ
odātanidassanaṁ odātanibhāsaṁ evameva ajjhattaṁarūpasaññī
eko bahiddhārūpāni passati odātāni odātavaṇṇāni odātanidassanāni
odātanibhāsāni tāni abhibhuyya jānāmi passāmīti
evaṁsaññī hoti idaṁ aṭṭhamaṁ abhibhāyatanaṁ. Ime aṭṭha dhammā
abhiññeyyā. <pb ed="P" n="3.288" set="D"/>
<pb n="3.328"/>
<p n="453"/>Katame aṭṭha dhammā sacchikātabbā. Aṭṭha vimokkhā
rūpī rūpāni passati ayaṁ paṭhamo vimokkho. Ajjhattaṁarūpasaññī
eko bahiddhārūpāni passati ayaṁ dutiyo vimokkho. Subhanteva
adhimutto hoti ayaṁ tatiyo vimokkho. Sabbaso rūpasaññānaṁ
samatikkamā paṭighasaññānaṁ atthaṅgamā nānattasaññānaṁ amanasikārā
ananto ākāsoti ākāsānañcāyatanaṁ upasampajja viharati ayaṁ
catuttho vimokkho. Sabbaso ākāsānañcāyatanaṁ samatikkamma
anantaṁ viññāṇanti viññāṇañcāyatanaṁ upasampajja viharati ayaṁ
pañcamo vimokkho. Sabbaso viññāṇañcāyatanaṁ samatikkamma
natthi kiñcīti ākiñcaññāyatanaṁ upasampajja viharati ayaṁ chaṭṭho
vimokkho. Sabbaso ākiñcaññāyatanaṁ samatikkamma nevasaññānāsaññāyatanaṁ
upasampajja viharati ayaṁ sattamo vimokkho.
Sabbaso nevasaññānāsaññāyatanaṁ samatikkamma saññāvedayitanirodhaṁ
upasampajja viharati ayaṁ aṭṭhamo vimokkho. Ime aṭṭha dhammā
sacchikātabbā. Iti ime asīti dhammā bhūtā gacchā tathā
avitathā anaññathā sammā tathāgatena abhisambuddhā.
<p rend="subhead" sid="10">nava dhammā</p>
<p n="454"/>Nava dhammā bahukārā nava dhammā bhāvetabbā nava dhammā
pariññeyyā nava dhammā pahātabbā nava dhammā hānabhāgiyā nava
dhammā visesabhāgiyā nava dhammā duppaṭivijjhā nava dhammā uppādetabbā
nava dhammā abhiññeyyā nava dhammā sacchikātabbā.
<pb n="3.329"/>
<p n="455"/>Katame nava dhammā bahukārā. Nava yonisomanasikāramūlikā <note n="1">Ma. Yu. ..ṃūlakā.</note>
dhammā yoniso manasikaroto pāmojjaṁ jāyati pamuditassa pīti
jāyati pītimanassa kāyo passambhati passaddhakāyo sukhaṁ vedeti
sukhino cittaṁ samādhiyati samāhitacitto <note n="2">Ma. samāhite citte. Yu. samāhitena cittena. </note> yathābhūtaṁ jānāti <note n="3">Yu. pajānāti.</note> passati
yathābhūtaṁ jānaṁ passaṁ sayaṁ <note n="4">Ma. Yu. ayaṁ na dissati.</note> nibbindati nibbindaṁ virajjati virāgā
vimuccati. Ime nava dhammā bahukārā.
<p n="456"/>Katame nava dhammā bhāvetabbā. Nava pārisuddhipadhāniyaṅgāni
sīlavisuddhi pārisuddhipadhāniyaṅgaṁ cittavisuddhi pārisuddhipadhāniyaṅgaṁ
diṭṭhivisuddhi pārisuddhipadhāniyaṅgaṁ kaṅkhāvitaraṇavisuddhi
pārisuddhipadhāniyaṅgaṁ maggāmaggañāṇadassanavisuddhi pārisuddhipadhāniyaṅgaṁ
paṭipadāñāṇadassanavisuddhi pārisuddhipadhāniyaṅgaṁ ñāṇadassanavisuddhi
pārisuddhipadhāniyaṅgaṁ paññāvisuddhi pārisuddhipadhāniyaṅgaṁ vimuttivisuddhi
pārisuddhipadhāniyaṅgaṁ. Ime nava dhammā bhāvetabbā.
<p n="457"/>Katame nava dhammā pariññeyyā. Nava sattāvāsā
santāvuso sattā nānattakāyā nānattasaññino seyyathāpi manussā
ekacce ca devā ekacce ca vinipātikā ayaṁ paṭhamo sattāvāso.
Santāvuso sattā nānattakāyā ekattasaññino seyyathāpi devā
brahmakāyikā paṭhamābhinibbattā ayaṁ dutiyo sattāvāso.
Santāvuso sattā ekattakāyā nānattasaññino seyyathāpi devā
ābhassarā ayaṁ tatiyo sattāvāso. Santāvuso sattā ekattakāyā
<pb n="3.330"/>
Ekattasaññino seyyathāpi devā subhakiṇhā ayaṁ catuttho
sattāvāso. Santāvuso sattā asaññino appaṭisaṁvedino seyyathāpi
devā asaññisattā ayaṁ pañcamo sattāvāso. Santāvuso
sattā sabbaso rūpasaññānaṁ samatikkamā paṭighasaññānaṁ atthaṅgamā
nānattasaññānaṁ amanasikārā ananto ākāsoti ākāsānañcāyatanūpagā
ayaṁ chaṭṭho sattāvāso. Santāvuso sattā sabbaso
ākāsānañcāyatanaṁ samatikkamma anantaṁ viññāṇanti viññāṇañcāyatanūpagā
ayaṁ sattamo sattāvāso. Santāvuso sattā
sabbaso viññāṇañcāyatanaṁ samatikkamma natthi kiñcīti ākiñcaññāyatanūpagā
ayaṁ aṭṭhamo sattāvāso. Santāvuso sattā
sabbaso ākiñcaññāyatanaṁ samatikkamma santametaṁ paṇītametanti <note n="1">Ma. Yu. santametaṁ paṇītametantīti na dissati.</note>
nevasaññānāsaññāyatanūpagā ayaṁ navamo sattāvāso. Ime
nava dhammā pariññeyyā.
<p n="458"/>Katame nava dhammā pahātabbā. Nava taṇhāmūlikā dhammā
taṇhaṁ paṭicca pariyesanā pariyesanaṁ paṭicca lābho lābhaṁ paṭicca
vinicchayo vinicchayaṁ paṭicca chandarāgo chandarāgaṁ paṭicca ajjhosānaṁ
ajjhosānaṁ paṭicca pariggaho pariggahaṁ paṭicca macchariyaṁ macchariyaṁ
paṭicca ārakkho ārakkhādhikaraṇaṁ paṭicca daṇḍādānasatthādāna-
kalahaviggahavivādatuvaṁtuvaṁpesuññamusāvādā aneke pāpakā akusalā
dhammā saṁvattanti <note n="2">Yu. sambhavanti.</note>. Ime nava dhammā pahātabbā.
<pb n="3.331"/>
<p n="459"/>Katame nava dhammā hānabhāgiyā. Nava āghātavatthūni
anatthaṁ me acarīti āghātaṁ bandhati. Anatthaṁ me caratīti āghātaṁ
bandhati. Anatthaṁ me carissatīti āghātaṁ bandhati. Piyassa me
manāpassa anatthaṁ acarīti āghātaṁ bandhati. Piyassa me manāpassa
anatthaṁ caratīti āghātaṁ bandhati. Piyassa me manāpassa anatthaṁ
carissatīti āghātaṁ bandhati. Appiyassa me amanāpassa atthaṁ
acarīti āghātaṁ bandhati. Appiyassa me amanāpassa atthaṁ caratīti
āghātaṁ bandhati. Appiyassa me amanāpassa atthaṁ carissatīti āghātaṁ
bandhati. Ime nava dhammā hānabhāgiyā.
<p n="460"/>Katame nava dhammā visesabhāgiyā. Nava āghātapaṭivinayā
anatthaṁ me acarīti <note n="1">Ma. Yu. itisaddo na dissati.</note> taṁ kutettha labbhāti āghātaṁ paṭivineti. Anatthaṁ
me caratīti <note n="1">Ma. Yu. itisaddo na dissati.</note> taṁ kutettha labbhāti āghātaṁ paṭivineti. Anatthaṁ me
carissatīti <note n="2">Ma. itisaddo na dissati.</note> taṁ kutettha labbhāti āghātaṁ paṭivineti. Piyassa me
manāpassa anatthaṁ acarīti <note n="1">Ma. Yu. itisaddo na dissati.</note> taṁ kutettha labbhāti āghātaṁ paṭivineti.
Piyassa me manāpassa anatthaṁ caratīti <note n="1">Ma. Yu. itisaddo na dissati.</note> taṁ kutettha labbhāti āghātaṁ
paṭivineti. Piyassa me manāpassa anatthaṁ carissatīti <note n="2">Ma. itisaddo na dissati.</note> taṁ kutettha
labbhāti āghātaṁ paṭivineti. Appiyassa me amanāpassa atthaṁ
acarīti <note n="1">Ma. Yu. itisaddo na dissati.</note> taṁ kutettha labbhāti āghātaṁ paṭivineti. Appiyassa me
amanāpassa atthaṁ caratīti <note n="1">Ma. Yu. itisaddo na dissati.</note> taṁ kutettha labbhāti āghātaṁ paṭivineti.
Appiyassa me amanāpassa atthaṁ carissatīti <note n="2">Ma. itisaddo na dissati.</note> taṁ kutettha labbhāti
<pb n="3.332"/>
Āghātaṁ paṭivineti. Ime nava dhammā visesabhāgiyā.
<p n="461"/>Katame nava dhammā duppaṭivijjhā. Nava nānattā
dhātunānattaṁ paṭicca uppajjati phassanānattaṁ phassanānattaṁ paṭicca
uppajjati vedanānānattaṁ vedanānānattaṁ paṭicca uppajjati
saññānānattaṁ saññānānattaṁ paṭicca uppajjati saṅkappanānattaṁ
saṅkappanānattaṁ paṭicca uppajjati chandanānattaṁ chandanānattaṁ
paṭicca uppajjati pariḷāhanānattaṁ pariḷāhanānattaṁ paṭicca
uppajjati pariyesanānānattaṁ pariyesanānānattaṁ paṭicca uppajjati
lābhanānattaṁ. Ime nava dhammā duppaṭivijjhā.
<p n="462"/>Katame nava dhammā uppādetabbā. Nava saññā
asubhasaññā maraṇasaññā āhāre paṭikūlasaññā sabbaloke <pb ed="P" n="3.290" set="D"/>
anabhiratasaññā <note n="1">Ma. Yu. anabhiratisaññā.</note> aniccasaññā anicce dukkhasaññā dukkhe
anattasaññā pahānasaññā virāgasaññā. Ime nava dhammā
uppādetabbā.
<p n="463"/>Katame nava dhammā abhiññeyyā. Nava anupubbavihārā
idhāvuso bhikkhu viviccaceva kāmehi vivicca akusalehi dhammehi savitakkaṁ
savicāraṁ vivekajaṁ pītisukhaṁ paṭhamajjhānaṁ upasampajja viharati vitakkavicārānaṁ
vūpasamā ajjhattaṁ sampasādanaṁ cetaso ekodibhāvaṁ avitakkaṁ
avicāraṁ samādhijaṁ pītisukhaṁ dutiyajjhānaṁ upasampajja viharati pītiyā ca
virāgā upekkhako ca viharati sato ca sampajāno sukhañca kāyena
<pb n="3.333"/>
Paṭisaṁvedeti yantaṁ ariyā ācikkhanti upekkhako satimā sukhavihārīti
tatiyajjhānaṁ upasampajja viharati sukhassa ca pahānā dukkhassa ca
pahānā pubbe va somanassadomanassānaṁ atthaṅgamā adukkhamasukhaṁ
upekkhāsatipārisuddhiṁ catutthajjhānaṁ upasampajja viharati sabbaso
rūpasaññānaṁ samatikkamā paṭighasaññānaṁ atthaṅgamā nānattasaññānaṁ
amanasikārā ananto ākāsoti ākāsānañcāyatanaṁ upasampajja
viharati sabbaso ākāsānañcāyatanaṁ samatikkamma anantaṁ
viññāṇanti viññāṇañcāyatanaṁ upasampajja viharati sabbaso
viññāṇañcāyatanaṁ samatikkamma natthi kiñcīti ākiñcaññāyatanaṁ
upasampajja viharati sabbaso ākiñcaññāyatanaṁ samatikkamma nevasaññānāsaññāyatanaṁ
upasampajja viharati sabbaso nevasaññānāsaññāyatanaṁ
samatikkamma saññāvedayitanirodhaṁ upasampajja viharati.
Ime nava dhammā abhiññeyyā.
<p n="464"/>Katame nava dhammā sacchikātabbā. Nava anupubbanirodhā
paṭhamaṁ jhānaṁ samāpannassa kāmasaññā niruddhā hoti dutiyaṁ jhānaṁ
samāpannassa vitakkavicārā niruddhā honti tatiyaṁ jhānaṁ samāpannassa
pīti niruddhā hoti catutthaṁ jhānaṁ samāpannassa assāsapassāsā
niruddhā honti ākāsānañcāyatanaṁ samāpannassa rūpasaññā
niruddhā hoti viññāṇañcāyatanaṁ samāpannassa ākāsānañcāyatanasaññā
niruddhā hoti ākiñcaññāyatanaṁ samāpannassa
<pb n="3.334"/>
Viññāṇañcāyatanasaññā niruddhā hoti nevasaññānāsaññāyatanaṁ
samāpannassa ākiñcaññāyatanasaññā niruddhā hoti saññāvedayitanirodhaṁ
samāpannassa saññā ca vedanā ca niruddhā honti.
Ime nava dhammā sacchikātabbā. Iti ime navuti dhammā bhūtā
tacchā tathā avitathā anaññathā sammā tathāgatena abhisambuddhā.
<p rend="subhead" sid="11">dasa dhammā</p>
<p n="465"/>Dasa dhammā bahukārā dasa dhammā bhāvetabbā dasa
dhammā pariññeyyā dasa dhammā pahātabbā dasa dhammā
hānabhāgiyā dasa dhammā visesabhāgiyā dasa dhammā duppaṭivijjhā
dasa dhammā uppādetabbā dasa dhammā abhiññeyyā dasa dhammā
sacchikātabbā.
<p n="466"/>Katame dasa dhammā bahukārā. Dasa nāthakaraṇā dhammā
idhāvuso bhikkhu sīlavā hoti pātimokkhasaṁvarasaṁvuto viharati
ācāragocarasampanno anumattesu vajjesu bhayadassāvī samādāya sikkhati
sikkhāpadesu. Yaṁpāvuso bhikkhu sīlavā hoti pātimokkhasaṁvarasaṁvuto
viharati ācāragocarasampanno anumattesu vajjesu bhayadassāvī
samādāya sikkhati sikkhāpadesu ayaṁ dhammo nāthakaraṇo.
Puna caparaṁ āvuso bhikkhu bahussuto hoti sutadharo sutasannicayo
ye te dhammā ādikalyāṇā majjhekalyāṇā pariyosānakalyāṇā
sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ abhivadanti
tathārūpāssa dhammā bahussutā honti dhatā vacasā paricitā
<pb n="3.335"/>
Manasānupekkhitā diṭṭhiyā suppaṭividdhā. Yaṁpāvuso bhikkhu bahussuto
hoti .pe. Diṭṭhiyā suppaṭividdhā ayaṁpi dhammo nāthakaraṇo.
Puna caparaṁ āvuso bhikkhu kalyāṇamitto hoti kalyāṇasahāyo
kalyāṇasampavaṅko. Yaṁpāvuso bhikkhu kalyāṇamitto hoti
kalyāṇasahāyo kalyāṇasampavaṅko ayaṁpi dhammo nāthakaraṇo. Puna
caparaṁ āvuso bhikkhu suvaco hoti sovacassakaraṇehi dhammehi
samannāgato khamo hoti padakkhiṇaggāhī anusāsaniṁ. Yaṁpāvuso
bhikkhu suvaco hoti sovacassakaraṇehi dhammehi samannāgato khamo
hoti padakkhiṇaggāhī anusāsaniṁ ayaṁpi dhammo nāthakaraṇo.
Puna caparaṁ āvuso bhikkhu yāni tāni sabrahmacārīnaṁ uccāvacāni
kiṁkaraṇīyāni tattha dakkho hoti analaso tatrupāyāya vīmaṁsāya
samannāgato alaṁ kātuṁ alaṁ saṁvidhātuṁ. Yaṁpāvuso bhikkhu yāni tāni
sabrahmacārīnaṁ uccāvacāni kiṁkaraṇīyāni tattha dakkho hoti analaso
tatrupāyāya vīmaṁsāya samannāgato alaṁ kātuṁ alaṁ saṁvidhātuṁ ayaṁpi
dhammo nāthakaraṇo. Puna caparaṁ āvuso bhikkhu dhammakāmo hoti
piyasamudāhāro abhidhamme abhivinaye oḷārapāmojjo. Yaṁpāvuso bhikkhu
dhammakāmo hoti piyasamudāhāro abhidhamme abhivinaye oḷārapāmojjo
ayaṁpi dhammo nāthakaraṇo. Puna caparaṁ āvuso bhikkhu santuṭṭho
hoti itarītaracīvarapiṇḍapātasenāsanagilānapaccayabhesajjaparikkhārehi.
Yaṁpāvuso bhikkhu santuṭṭho hoti itarītaracīvarapiṇḍapātasenāsana-
gilānapaccayabhesajjaparikkhārehi ayaṁpi dhammo nāthakaraṇo. Puna
<pb n="3.336"/>
Caparaṁ āvuso bhikkhu āraddhaviriyo viharati akusalānaṁ dhammānaṁ pahānāya
kusalānaṁ dhammānaṁ upasampadāya thāmavā daḷhaparakkamo anikkhittadhuro
kusalesu dhammesu. Yaṁpāvuso bhikkhu āraddhaviriyo viharati .pe.
Ayaṁpi dhammo nāthakaraṇo. Puna caparaṁ āvuso bhikkhu satimā
hoti paramena satinepakkena samannāgato cirakataṁpi cirabhāsitaṁpi saritā
anussaritā. Yaṁpāvuso bhikkhu satimā hoti paramena satinepakkena
samannāgato cirakataṁpi cirabhāsitaṁpi saritā anussaritā ayaṁpi dhammo
nāthakaraṇo. Puna caparaṁ āvuso bhikkhu paññavā hoti udayatthagāminiyā
paññāya samannāgato ariyāya nibbedhikāya sammādukkhakkhayagāminiyā.
Yaṁpāvuso bhikkhu paññavā hoti .pe. Sammādukkhakkhayagāminiyā
ayaṁpi dhammo nāthakaraṇo. Ime dasa dhammā
bahukārā.
<p n="467"/>Katame dasa dhammā bhāvetabbā. Dasa kasiṇāyatanāni
paṭhavīkasiṇameko sañjānāti uddhaṁ adho ca <note n="1">Ma. Yu. casaddo natthi.</note> tiriyaṁ anvayaṁ <note n="2">Ma. Yu. advayaṁ.</note> appamāṇaṁ.
Āpokasiṇameko sañjānāti. Tejokasiṇameko sañjānāti.
Vāyokasiṇameko sañjānāti. Nīlakasiṇameko sañjānāti.
Pītakasiṇameko sañjānāti. Lohitakasiṇameko sañjānāti.
Odātakasiṇameko sañjānāti. Ākāsakasiṇameko sañjānāti.
Viññāṇakasiṇameko sañjānāti uddhaṁ adho ca tiriyaṁ anvayaṁ
<pb n="3.337"/>
Appamāṇaṁ. Ime dasa dhammā bhāvetabbā.
<p n="468"/>Katame dasa dhammā pariññeyyā. Dasāyatanāni
cakkhvāyatanaṁ rūpāyatanaṁ sotāyatanaṁ saddāyatanaṁ ghānāyatanaṁ gandhāyatanaṁ
jivhāyatanaṁ rasāyatanaṁ kāyāyatanaṁ phoṭṭhabbāyatanaṁ. Ime dasa dhammā
pariññeyyā.
<p n="469"/>Katame dasa dhammā pahātabbā. Dasa micchattā
micchādiṭṭhi micchāsaṅkappo micchāvācā micchākammanto micchāājīvo
micchāvāyāmo micchāsati micchāsamādhi micchāñāṇaṁ micchāvimutti.
Ime dasa dhammā pahātabbā.
<p n="470"/>Katame dasa dhammā hānabhāgiyā. Dasa akusalakammapathā
pāṇātipāto adinnādānaṁ kāmesu micchācāro musāvādo
pisuṇā vācā pharusā vācā samphappalāpo abhijjhā byāpādo
micchādiṭṭhi. <pb ed="P" n="3.291" set="D"/>Ime dasa dhammā hānabhāgiyā.
<p n="471"/>Katame dasa dhammā visesabhāgiyā. Dasa kusalakammapathā
pāṇātipātā veramaṇī adinnādānā veramaṇī kāmesu
micchācārā veramaṇī musāvādā veramaṇī pisuṇāya vācāya
veramaṇī pharusāya vācāya veramaṇī samphappalāpā veramaṇī
anabhijjhā abyāpādo sammādiṭṭhi. Ime dasa dhammā
visesabhāgiyā.
<p n="472"/>Katame dasa dhammā duppaṭivijjhā. Dasa ariyavāsā
<pb n="3.338"/>
Idhāvuso bhikkhu pañcaṅgavippahīno hoti chaḷaṅgasamannāgato ekārakkho
caturāpasseno panuṇṇapaccekasacco samavayasaṭṭhesano anāvilasaṅkappo
passaddhakāyasaṅkhāro suvimuttacitto suvimuttapañño. Kathañcāvuso
bhikkhu pañcaṅgavippahīno hoti. Idhāvuso bhikkhuno kāmacchando
pahīno hoti byāpādo pahīno hoti thīnamiddhaṁ pahīnaṁ hoti
uddhaccakukkuccaṁ pahīnaṁ hoti vicikicchā pahīnā hoti.
Evaṁ kho āvuso bhikkhu pañcaṅgavippahīno hoti. Kathañcāvuso
bhikkhu chaḷaṅgasamannāgato hoti. Idhāvuso bhikkhu cakkhunā
rūpaṁ disvā neva sumano hoti na dummano upekkhako ca
viharati sato sampajāno. Sotena saddaṁ sutvā. Ghānena
gandhaṁ ghāyitvā. Jivhāya rasaṁ sāyitvā. Kāyena phoṭṭhabbaṁ
phusitvā. Manasā dhammaṁ viññāya neva sumano hoti na
dummano upekkhako ca viharati sato sampajāno. Evaṁ kho
āvuso bhikkhu chaḷaṅgasamannāgato hoti. Kathañcāvuso bhikkhu
ekārakkho hoti. Idhāvuso bhikkhu satārakkhena cetasā samannāgato
hoti. Evaṁ kho āvuso bhikkhu ekārakkho hoti.
Kathañcāvuso bhikkhu caturāpasseno hoti. Idhāvuso bhikkhu saṅkhāyekaṁ
paṭisevati saṅkhāyekaṁ adhivāseti saṅkhāyekaṁ parivajjeti saṅkhāyekaṁ
vinodeti. Evaṁ kho āvuso bhikkhu caturāpasseno hoti.
Kathañcāvuso bhikkhu panuṇṇapaccekasacco hoti. Idhāvuso bhikkhunā <note n="1">Ma. Yu. bhikkhuno. evamupari.</note>
<pb n="3.339"/>
Yāni tāni puthusamaṇabrāhmaṇānaṁ puthupaccekasaccāni sabbāni tāni <note n="1">Yu. sabbānissatāni.</note>
nuṇṇāni honti panuṇṇāni cattāni vantāni muttāni pahīnāni
paṭinissaṭṭhāni. Evaṁ kho āvuso bhikkhu panuṇṇapaccekasacco
hoti. Kathañcāvuso bhikkhu samavayasaṭṭhesano hoti. Idhāvuso
bhikkhunā kāmesanā pahīnā hoti bhavesanā pahīnā hoti brahmacariyesanā
paṭinissaṭṭhā <note n="2">Ma. Yu. paṭippassaddhā.</note> hoti <note n="3">Ma. Yu. ayaṁ na dissati.</note>. Evaṁ kho āvuso bhikkhu samavayasaṭṭhesano
hoti. Kathañcāvuso bhikkhu anāvilasaṅkappo hoti. Idhāvuso
bhikkhunā kāmasaṅkappo pahīno hoti byāpādasaṅkappo pahīno
hoti vihiṁsāsaṅkappo pahīno hoti. Evaṁ kho āvuso bhikkhu
anāvilasaṅkappo hoti. Kathañcāvuso bhikkhu passaddhakāyasaṅkhāro
hoti. Idhāvuso bhikkhu sukhassa ca pahānā dukkhassa ca pahānā
pubbe va somanassadomanassānaṁ atthaṅgamā adukkhamasukhaṁ upekkhāsatipārisuddhiṁ
catutthajjhānaṁ upasampajja viharati. Evaṁ kho
āvuso bhikkhu passaddhakāyasaṅkhāro hoti. Kathañcāvuso bhikkhu
suvimuttacitto hoti. Idhāvuso bhikkhuno rāgā cittaṁ vimuttaṁ hoti
dosā cittaṁ vimuttaṁ hoti mohā cittaṁ vimuttaṁ hoti. Evaṁ kho
āvuso bhikkhu suvimuttacitto hoti. Kathañcāvuso bhikkhu suvimuttapañño
hoti. Idhāvuso bhikkhu rāgo me pahīno ucchinnamūlo
tālāvatthukato anabhāvaṅgato āyatiṁ anuppādadhammoti pajānāti.
Doso me pahīno .pe. Moho me pahīno ucchinnamūlo
<pb n="3.340"/>
Tālāvatthukato anabhāvaṅgato āyatiṁ anuppādadhammoti pajānāti. Evaṁ
kho āvuso bhikkhu suvimuttapañño hoti. Ime dasa dhammā
duppaṭivijjhā.
<p n="473"/>Katame dasa dhammā uppādetabbā. Dasa saññā
asubhasaññā maraṇasaññā āhāre paṭikūlasaññā sabbaloke
anabhiratasaññā aniccasaññā anicce dukkhasaññā dukkhe
anattasaññā pahānasaññā virāgasaññā nirodhasaññā.
Ime dasa dhammā uppādetabbā.
<p n="474"/>Katame dasa dhammā abhiññeyyā. Dasa nijjiṇṇavatthūni <note n="1">Ma. Yu. nijjaravatthūni.</note>
sammādiṭṭhissa micchādiṭṭhi nijjiṇṇā hoti ye ca
micchādiṭṭhipaccayā aneke pāpakā akusalā dhammā sambhavanti
tepassa <note n="2">Ma. Yu. te cassa. evamupari.</note> nijjiṇṇā honti sammādiṭṭhipaccayā ca aneke kusalā
dhammā bhāvanāpāripūriṁ gacchanti. Sammāsaṅkappassa micchāsaṅkappo
nijjiṇṇo hoti ye ca micchāsaṅkappapaccayā aneke pāpakā
akusalā dhammā sambhavanti tepassa nijjiṇṇā honti sammāsaṅkappapaccayā
ca aneke kusalā dhammā bhāvanāpāripūriṁ gacchanti.
Sammāvācassa micchāvācā nijjiṇṇā hoti ye ca micchāvācāpaccayā
aneke pāpakā akusalā dhammā sambhavanti tepassa
nijjiṇṇā honti sammāvācāpaccayā ca aneke kusalā dhammā
bhāvanāpāripūriṁ gacchanti. Sammākammantassa micchākammanto
<pb n="3.341"/>
Nijjiṇṇo hoti ye ca micchākammantapaccayā aneke pāpakā
akusalā dhammā sambhavanti tepassa nijjiṇṇā honti sammākammantapaccayā
ca aneke kusalā dhammā bhāvanāpāripūriṁ gacchanti.
Sammāājīvassa micchāājīvo nijjiṇṇo hoti ye ca micchāājīvapaccayā
aneke pāpakā akusalā dhammā sambhavanti tepassa
nijjiṇṇā honti sammāājīvapaccayā ca aneke kusalā dhammā
bhāvanāpāripūriṁ gacchanti. Sammāvāyāmassa micchāvāyāmo nijjiṇṇo
hoti ye ca micchāvāyāmapaccayā aneke pāpakā akusalā dhammā
sambhavanti tepassa nijjiṇṇā honti sammāvāyāmapaccayā
ca aneke kusalā dhammā bhāvanāpāripūriṁ gacchanti. Sammāsatissa
micchāsati nijjiṇṇā hoti ye ca micchāsatipaccayā
aneke pāpakā akusalā dhammā sambhavanti tepassa nijjiṇṇā
honti sammāsatipaccayā ca aneke kusalā dhammā bhāvanāpāripūriṁ
gacchanti. Sammāsamādhissa micchāsamādhi nijjiṇṇo hoti ye
ca micchāsamādhipaccayā aneke pāpakā akusalā dhammā sambhavanti
tepassa nijjiṇṇā honti sammāsamādhipaccayā ca aneke kusalā
dhammā bhāvanāpāripūriṁ gacchanti. Sammāñāṇassa micchāñāṇaṁ
nijjiṇṇaṁ hoti ye ca micchāñāṇapaccayā aneke pāpakā
akusalā dhammā sambhavanti tepassa nijjiṇṇā honti sammāñāṇapaccayā
ca aneke kusalā dhammā bhāvanāpāripūriṁ gacchanti.
<pb n="3.342"/>
Sammāvimuttassa micchāvimutti nijjiṇṇā hoti ye ca micchāvimuttipaccayā
aneke pāpakā akusalā dhammā sambhavanti tepassa
nijjiṇṇā honti sammāvimuttipaccayā ca aneke kusalā dhammā
bhāvanāpāripūriṁ <pb ed="P" n="3.292" set="D"/>gacchanti. Ime dasa dhammā abhiññeyyā.
<p n="475"/>Katame dasa dhammā sacchikātabbā. Dasa asekkhā
dhammā asekkhā sammādiṭṭhi asekkho sammāsaṅkappo asekkhā
sammāvācā asekkho sammākammanto asekkho sammāājīvo
asekkho sammāvāyāmo asekkhā sammāsati asekkho sammāsamādhi
asekkhaṁ sammāñāṇaṁ asekkhā sammāvimutti. Ime
dasa dhammā sacchikātabbā. Iti ime satadhammā <note n="1">Yu. itime sataṁ dhammā.</note> bhūtā tacchā
tathā avitathā anaññathā sammā tathāgatena abhisambuddhāti.
Idamavoca āyasmā sārīputto. Attamanā te bhikkhū āyasmato
sārīputtassa bhāsitaṁ abhinandunti.
Dasuttarasuttaṁ niṭṭhitaṁ ekādasamaṁ.
Pāṭikavaggo niṭṭhito.
Tassuddānaṁ
pāṭikañca udumbaraṁ cakkavatti ca aggaññaṁ
sampasādañca pāsādaṁ lakkhaṇena siṅgālakaṁ
<pb n="3.343"/>
Āṭānāṭiyaṁ saṅgīti dasuttarena ekādasāti <note n="1">sīhalapotthake pāṭikavaggassa   pāṭikodumbarī ceva cakkavatti agaññakaṁ   sampasādañca pāsādaṁ mahāpurisalakkhaṇaṁ   siṅgālakañca āṭānāṭiyakaṁ saṅgītiñca dasuttaraṁ   ekādasahi suttehi pāṭikavaggoti vuccatīti  īdisuddānaṁ dissati.   Ma. pāthiko ca udumbaraṁ cakkavatti agaññakaṁ   sampasādanapāsādaṁ mahāpurisalakkhaṇaṁ   siṅgālāṭānaṭiyakaṁ saṅgīti ca dasuttaraṁ   ekādasahi suttehi pāthikavaggoti vuccati. </note>.
Catuttiṁsasuttapatimaṇḍito dīghanikāyo niṭṭhito <note n="2">Ma. pāthikavaggapāli niṭṭhitā. Yu. dīghanikāyaṁ niṭṭhitaṁ.</note>.
Catuttiṁse ca suttantā tivaggo yassa saṅgaho
esa dīghanikāyoti paṭhamo anulomiko.
Kasmā panesa dīghanikāyoti vuccati.
Dīghappamāṇānaṁ suttānaṁ samūhato nivāsato
samūhanivāsāhi dīghanikāyoti vuccati.
</xml>