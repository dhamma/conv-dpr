<xml src="s46.xml">
<pgroup id="s46"/>
<readunit id="s46">2. bojjhaṅgasaṃyuttaṃ</readunit>
<p rend="subhead" check="nosid">1, pabbatavaggo</p>
<p rend="subhead" sid="1">1, himavantasuttaṃ</p>
<pb n="5.93"/>
Bojjhaṅgasaṁyuttaṁ
pabbatavaggo paṭhamo
<p n="355"/><note n="1">Ma. seyyathāpi bhikkhave pabbatarājaṁ.</note> Himavantaṁ bhikkhave pabbatarājaṁ nissāya nāgā kāyaṁ
vaḍḍhenti balaṁ gāhenti te tattha kāyaṁ vaḍḍhetvā balaṁ
gāhetvā kusubbhe <note n="2">Ma. kusobbhe. evamuparipi.</note> otaranti kusubbhe otaritvā mahāsobbhe
otaranti mahāsobbhe otaritvā kunnadiyo otaranti kunnadiyo
otaritvā mahānadiyo otaranti mahānadiyo otaritvā mahāsamuddasāgaraṁ
otaranti te tattha mahantataṁ vepullataṁ āpajjanti
kāyena. Evameva kho bhikkhave bhikkhu sīlaṁ nissāya sīle patiṭṭhāya
satta bojjhaṅge bhāvento satta bojjhaṅge bahulīkaronto
mahantataṁ vepullataṁ pāpuṇāti dhammesu.
<p n="356"/>Kathañca bhikkhave bhikkhu sīlaṁ nissāya sīle patiṭṭhāya
satta bojjhaṅge bhāvento satta bojjhaṅge bahulīkaronto
mahantataṁ vepullataṁ pāpuṇāti dhammesūti. Idha bhikkhave bhikkhu
satisambojjhaṅgaṁ bhāveti vivekanissitaṁ virāganissitaṁ nirodhanissitaṁ
vossaggapariṇāmiṁ <pb ed="P" n="5.64" set="S"/>dhammavicayasambojjhaṅgaṁ bhāveti .pe. Viriyasambojjhaṅgaṁ
bhāveti. Pītisambojjhaṅgaṁ bhāveti. Passaddhisambojjhaṅgaṁ
bhāveti. Samādhisambojjhaṅgaṁ bhāveti. Upekkhāsambojjhaṅgaṁ
<pb n="5.94"/>
Bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.
Evaṁ kho bhikkhave bhikkhu sīlaṁ nissāya sīle patiṭṭhāya
satta bojjhaṅge bhāvento satta bojjhaṅge bahulīkaronto mahantataṁ
vepullataṁ pāpuṇāti dhammesūti.
<p rend="subhead" sid="2">2, kāyasuttaṃ</p>
<p n="357"/>Seyyathāpi bhikkhave ayaṁ kāyo āhāraṭṭhitiko āhāraṁ
paṭicca tiṭṭhati anāhāro no tiṭṭhati. Evameva kho bhikkhave
pañca nīvaraṇā āhāraṭṭhitikā āhāraṁ paṭicca tiṭṭhanti anāhārā
no tiṭṭhanti.
<p n="358"/>Ko ca bhikkhave āhāro anuppannassa vā kāmacchandassa
uppādāya uppannassa vā kāmacchandassa bhiyyobhāvāya vepullāya.
Atthi bhikkhave subhanimittaṁ tattha ayonisomanasikārabahulīkāro
ayamāhāro anuppannassa vā kāmacchandassa uppādāya uppannassa
vā kāmacchandassa bhiyyobhāvāya vepullāya.
<p n="359"/>Ko ca bhikkhave āhāro anuppannassa vā byāpādassa
uppādāya uppannassa vā byāpādassa bhiyyobhāvāya vepullāya.
Atthi bhikkhave paṭighanimittaṁ tattha ayonisomanasikārabahulīkāro
ayamāhāro anuppannassa vā byāpādassa uppādāya uppannassa
vā byāpādassa bhiyyobhāvāya vepullāya.
<p n="360"/>Ko ca bhikkhave āhāro anuppannassa vā thīnamiddhassa
uppādāya uppannassa vā thīnamiddhassa bhiyyobhāvāya vepullāya.
<pb n="5.95"/>
Atthi bhikkhave arati tandi vijambhitā bhattasammado cetaso ca
līnattaṁ tattha ayonisomanasikārabahulīkāro <pb ed="P" n="5.65" set="S"/>ayamāhāro anuppannassa
vā thīnamiddhassa uppādāya uppannassa vā thīnamiddhassa bhiyyobhāvāya
vepullāya.
<p n="361"/>Ko ca bhikkhave āhāro anuppannassa vā uddhaccakukkuccassa
uppādāya uppannassa vā uddhaccakukkuccassa bhiyyobhāvāya
vepullāya. Atthi bhikkhave cetaso avūpasamo tattha
ayonisomanasikārabahulīkāro ayamāhāro anuppannassa vā uddhaccakukkuccassa
uppādāya uppannassa vā uddhaccakukkuccassa bhiyyobhāvāya
vepullāya.
<p n="362"/>Ko ca bhikkhave āhāro anuppannāya vā vicikicchāya
uppādāya uppannāya vā vicikicchāya bhiyyobhāvāya vepullāya.
Atthi bhikkhave vicikicchāṭhāniyā dhammā tattha ayonisomanasikārabahulīkāro
ayamāhāro anuppannāya vā vicikicchāya uppādāya
uppannāya vā vicikicchāya bhiyyobhāvāya vepullāya.
<p n="363"/>Seyyathāpi bhikkhave ayaṁ kāyo āhāraṭṭhitiko āhāraṁ
paṭicca tiṭṭhati anāhāro no tiṭṭhati. Evameva kho bhikkhave
ime pañca nīvaraṇā āhāraṭṭhitikā āhāraṁ paṭicca tiṭṭhanti
anāhārā no tiṭṭhanti.
<p n="364"/>Seyyathāpi bhikkhave ayaṁ kāyo āhāraṭṭhitiko āhāraṁ
<pb n="5.96"/>
Paṭicca tiṭṭhati anāhāro no tiṭṭhati. Evameva kho bhikkhave satta
bojjhaṅgā āhāraṭṭhitikā āhāraṁ paṭicca tiṭṭhanti anāhārā no
tiṭṭhanti.
<p n="365"/>Ko ca bhikkhave āhāro anuppannassa vā satisambojjhaṅgassa
uppādāya uppannassa vā satisambojjhaṅgassa
bhāvanāya pāripūriyā. Atthi bhikkhave satisambojjhaṅgaṭṭhāniyā dhammā
tattha yonisomanasikārabahulīkāro ayamāhāro anuppannassa vā
satisambojjhaṅgassa uppādāya uppannassa vā satisambojjhaṅgassa
bhāvanāya pāripūriyā.
<p n="366"/><pb ed="P" n="5.66" set="S"/>Ko ca bhikkhave āhāro anuppannassa vā
dhammavicayasambojjhaṅgassa uppādāya uppannassa vā dhammavicayasambojjhaṅgassa
bhāvanāya pāripūriyā. Atthi bhikkhave kusalākusalā dhammā
sāvajjānavajjā dhammā hīnappaṇītā dhammā kaṇhasukkasappaṭibhāgā
dhammā tattha yonisomanasikārabahulīkāro ayamāhāro anuppannassa
vā dhammavicayasambojjhaṅgassa uppādāya uppannassa vā
dhammavicayasambojjhaṅgassa bhāvanāya pāripūriyā.
<p n="367"/>Ko ca bhikkhave āhāro anuppannassa vā viriyasambojjhaṅgassa
uppādāya uppannassa vā viriyasambojjhaṅgassa
bhāvanāya pāripūriyā. Atthi bhikkhave ārabbhadhātu <note n="1">Po. Ma. Yu. ārambhadhātu.</note> nikkamadhātu
parakkamadhātu tattha yonisomanasikārabahulīkāro ayamāhāro anuppannassa
<pb n="5.97"/>
Vā viriyasambojjhaṅgassa uppādāya uppannassa vā
viriyasambojjhaṅgassa bhāvanāya pāripūriyā.
<p n="368"/>Ko ca bhikkhave āhāro anuppannassa vā pītisambojjhaṅgassa
uppādāya uppannassa vā pītisambojjhaṅgassa bhāvanāya
pāripūriyā. Atthi bhikkhave pītisambojjhaṅgaṭṭhāniyā dhammā tattha
yonisomanasikārabahulīkāro ayamāhāro anuppannassa vā pītisambojjhaṅgassa
uppādāya uppannassa vā pītisambojjhaṅgassa
bhāvanāya pāripūriyā.
<p n="369"/>Ko ca bhikkhave āhāro anuppannassa vā
passaddhisambojjhaṅgassa uppādāya uppannassa vā passaddhisambojjhaṅgassa
bhāvanāya pāripūriyā. Atthi bhikkhave kāyapassaddhi cittapassaddhi
tattha yonisomanasikārabahulīkāro ayamāhāro anuppannassa
vā passaddhisambojjhaṅgassa uppādāya uppannassa vā
passaddhisambojjhaṅgassa bhāvanāya pāripūriyā.
<p n="370"/>Ko ca bhikkhave āhāro anuppannassa vā samādhisambojjhaṅgassa
uppādāya uppannassa vā samādhisambojjhaṅgassa
bhāvanāya pāripūriyā. Atthi bhikkhave samādhinimittaṁ <note n="1">Ma. Yu. samathanimittaṁ.</note> abyagganimittaṁ
tattha yonisomanasikārabahulīkāro ayamāhāro anuppannassa
vā samādhisambojjhaṅgassa uppādāya uppannassa vā samādhisambojjhaṅgassa
bhāvanāya pāripūriyā.
<pb n="5.98"/>
<p n="371"/><pb ed="P" n="5.67" set="S"/>Ko ca bhikkhave āhāro anuppannassa vā
upekkhāsambojjhaṅgassa uppādāya uppannassa vā upekkhāsambojjhaṅgassa
bhāvanāya pāripūriyā. Atthi bhikkhave upekkhāsambojjhaṅgaṭṭhāniyā
dhammā tattha yonisomanasikārabahulīkāro ayamāhāro anuppannassa
vā upekkhāsambojjhaṅgassa uppādāya uppannassa vā upekkhāsambojjhaṅgassa
bhāvanāya pāripūriyā.
<p n="372"/>Seyyathāpi bhikkhave ayaṁ kāyo āhāraṭṭhitiko āhāraṁ
paṭicca tiṭṭhati anāhāro no tiṭṭhati. Evameva kho bhikkhave
ime satta bojjhaṅgā āhāraṭṭhitikā āhāraṁ paṭicca tiṭṭhanti
anāhārā no tiṭṭhantīti.
<p rend="subhead" sid="3">3, sīlasuttaṃ</p>
<p n="373"/>Ye te bhikkhave bhikkhū sīlasampannā samādhisampannā
paññāsampannā vimuttisampannā vimuttiñāṇadassanasampannā dassanampahaṁ <note n="1">Ma. Yu. dassanampāhaṁ.</note>
bhikkhave tesaṁ bhikkhūnaṁ bahūpakāraṁ <note n="2">Ma. bahūkāraṁ. Yu. bahukāraṁ. evamupari. </note> vadāmi savanampahaṁ bhikkhave tesaṁ
bhikkhūnaṁ bahūpakāraṁ vadāmi upasaṅkamanampahaṁ bhikkhave tesaṁ bhikkhūnaṁ
bahūpakāraṁ vadāmi payirupāsanampahaṁ bhikkhave tesaṁ bhikkhūnaṁ bahūpakāraṁ
vadāmi anussatimpahaṁ bhikkhave tesaṁ bhikkhūnaṁ bahūpakāraṁ vadāmi
anupabbajjampahaṁ bhikkhave tesaṁ bhikkhūnaṁ bahūpakāraṁ vadāmi. Taṁ kissa
hetu. Tathārūpānaṁ bhikkhave bhikkhūnaṁ dhammaṁ sutvā dvayena <note n="3">Ma. Yu. vūpakāsena.</note> vūpakaṭṭho
viharati kāyavūpakāsena ca cittavūpakāsena ca so tathā vūpakaṭṭho
viharanto taṁ dhammaṁ anussarati anuvitakketi.
<pb n="5.99"/>
<p n="374"/>Yasmiṁ samaye bhikkhave bhikkhu tathā vūpakaṭṭho viharanto
taṁ dhammaṁ anussarati anuvitakketi <pb ed="P" n="5.68" set="S"/>satisambojjhaṅgo tasmiṁ samaye
bhikkhuno āraddho hoti satisambojjhaṅgaṁ tasmiṁ samaye bhikkhu
bhāveti satisambojjhaṅgo tasmiṁ samaye bhikkhuno bhāvanāpāripūriṁ
gacchati so tathāsato viharanto taṁ dhammaṁ paññāya pavicinati
pavicarati parivīmaṁsamāpajjati.
<p n="375"/>Yasmiṁ samaye bhikkhave bhikkhu tathāsato viharanto taṁ
dhammaṁ paññāya pavicinati pavicarati parivīmaṁsamāpajjati dhammavicayasambojjhaṅgo
tasmiṁ samaye bhikkhuno āraddho hoti dhammavicayasambojjhaṅgaṁ
tasmiṁ samaye bhikkhu bhāveti dhammavicayasambojjhaṅgo
tasmiṁ samaye bhikkhuno bhāvanāpāripūriṁ gacchati tassa taṁ dhammaṁ
paññāya pavicinato pavicarato parivīmaṁsamāpajjato āraddhaṁ hoti
viriyaṁ asallīnaṁ.
<p n="376"/>Yasmiṁ samaye bhikkhave bhikkhuno taṁ dhammaṁ paññāya pavicinato
pavicarato parivīmaṁsamāpajjato āraddhaṁ hoti viriyaṁ asallīnaṁ.
Viriyasambojjhaṅgo tasmiṁ samaye bhikkhuno āraddho hoti viriyasambojjhaṅgaṁ
tasmiṁ samaye bhikkhu bhāveti viriyasambojjhaṅgo tasmiṁ
samaye bhikkhuno bhāvanāpāripūriṁ gacchati āraddhaviriyassa uppajjati
pīti nirāmisā.
<p n="377"/>Yasmiṁ samaye bhikkhave bhikkhuno āraddhaviriyassa uppajjati
<pb n="5.100"/>
Pīti nirāmisā. Pītisambojjhaṅgo tasmiṁ samaye bhikkhuno āraddho
hoti pītisambojjhaṅgaṁ tasmiṁ samaye bhikkhu bhāveti pītisambojjhaṅgo
tasmiṁ samaye bhikkhuno bhāvanāpāripūriṁ gacchati pītimanassa kāyopi
passambhati cittampi passambhati.
<p n="378"/>Yasmiṁ samaye bhikkhave bhikkhuno pītimanassa kāyopi passambhati
cittampi passambhati passaddhisambojjhaṅgo tasmiṁ samaye bhikkhuno
āraddho hoti passaddhisambojjhaṅgaṁ tasmiṁ samaye bhikkhu bhāveti
passaddhisambojjhaṅgo tasmiṁ samaye bhikkhuno bhāvanāpāripūriṁ <pb ed="P" n="5.69" set="S"/>gacchati
passaddhakāyassa <note n="1">Yu. sukhaṁ hoti.</note> sukhino cittaṁ samādhiyati.
<p n="379"/>Yasmiṁ samaye bhikkhave bhikkhuno passaddhakāyassa sukhino
cittaṁ samādhiyati samādhisambojjhaṅgo tasmiṁ samaye bhikkhave bhikkhuno
āraddho hoti samādhisambojjhaṅgaṁ tasmiṁ samaye bhikkhu bhāveti
samādhisambojjhaṅgo tasmiṁ samaye bhikkhuno bhāvanāpāripūriṁ gacchati
so tathā samāhitaṁ cittaṁ sādhukaṁ ajjhupekkhitā hoti.
<p n="380"/>Yasmiṁ samaye bhikkhave bhikkhu tathā samāhitaṁ cittaṁ sādhukaṁ
ajjhupekkhitā hoti upekkhāsambojjhaṅgo tasmiṁ samaye bhikkhuno
āraddho hoti upekkhāsambojjhaṅgaṁ tasmiṁ samaye bhikkhu bhāveti
upekkhāsambojjhaṅgo tasmiṁ samaye bhikkhuno bhāvanāpāripūriṁ gacchati.
<p n="381"/>Evaṁ bhāvitesu kho bhikkhave sattasu bojjhaṅgesu evaṁ
bahulīkatesu satta phalā sattānisaṁsā pāṭikaṅkhā. Katame satta
<pb n="5.101"/>
Phalā sattānisaṁsā.
<p n="382"/>Diṭṭheva dhamme paṭikacca aññaṁ ārādheti no ce
diṭṭheva dhamme paṭikacca aññaṁ ārādheti atha maraṇakāle aññaṁ
ārādheti. No ce diṭṭheva dhamme paṭikacca aññaṁ ārādheti no
ce maraṇakāle aññaṁ ārādheti atha pañcannaṁ orambhāgiyānaṁ
saññojanānaṁ parikkhayā antarāparinibbāyī hoti. No ce diṭṭheva
dhamme paṭikacca aññaṁ ārādheti no ce maraṇakāle aññaṁ
ārādheti no ce pañcannaṁ orambhāgiyānaṁ saññojanānaṁ parikkhayā
antarāparinibbāyī hoti atha pañcannaṁ orambhāgiyānaṁ saññojanānaṁ
parikkhayā upahaccaparinibbāyī hoti. No ce diṭṭheva dhamme paṭikacca
aññaṁ ārādheti no ce maraṇakāle aññaṁ ārādheti no ce
pañcannaṁ <pb ed="P" n="5.70" set="S"/>orambhāgiyānaṁ saññojanānaṁ parikkhayā antarāparinibbāyī
hoti no ce pañcannaṁ orambhāgiyānaṁ saññojanānaṁ parikkhayā
upahaccaparinibbāyī hoti atha pañcannaṁ orambhāgiyānaṁ saññojanānaṁ
parikkhayā asaṅkhāraparinibbāyī hoti. No ce diṭṭheva
dhamme paṭikacca aññaṁ ārādheti no ce maraṇakāle aññaṁ
ārādheti no ce pañcannaṁ orambhāgiyānaṁ saññojanānaṁ parikkhayā
antarāparinibbāyī hoti no ce pañcannaṁ orambhāgiyānaṁ saññojanānaṁ
parikkhayā upahaccaparinibbāyī hoti no ce pañcannaṁ
orambhāgiyānaṁ saññojanānaṁ parikkhayā asaṅkhāraparinibbāyī hoti
<pb n="5.102"/>
Atha pañcannaṁ orambhāgiyānaṁ saññojanānaṁ parikkhayā sasaṅkhāraparinibbāyī
hoti. No ce diṭṭheva dhamme paṭikacca aññaṁ
ārādheti no ce maraṇakāle aññaṁ ārādheti no ce
pañcannaṁ orambhāgiyānaṁ saññojanānaṁ parikkhayā antarāparinibbāyī
hoti no ce pañcannaṁ orambhāgiyānaṁ saññojanānaṁ parikkhayā
upahaccaparinibbāyī hoti no ce pañcannaṁ orambhāgiyānaṁ saññojanānaṁ
parikkhayā asaṅkhāraparinibbāyī hoti no ce pañcannaṁ
orambhāgiyānaṁ saññojanānaṁ parikkhayā sasaṅkhāraparinibbāyī hoti
atha pañcannaṁ orambhāgiyānaṁ saññojanānaṁ parikkhayā uddhaṁsoto
hoti akaniṭṭhagāmī. Evaṁ bhāvitesu kho bhikkhave sattasu bojjhaṅgesu
evaṁ bahulīkatesu ime satta phalā sattānisaṁsā pāṭikaṅkhāti.
<p rend="subhead" sid="4">4, vatthasuttaṃ</p>
<p n="383"/>Ekaṁ samayaṁ āyasmā sārīputto sāvatthiyaṁ viharati
jetavane anāthapiṇḍikassa ārāme. Tatra kho āyasmā sārīputto
bhikkhū āmantesi āvuso bhikkhaveti. <pb ed="P" n="5.71" set="S"/>Āvusoti <note n="1">Ma. kho.</note> te
bhikkhū āyasmato sārīputtassa paccassosuṁ. Āyasmā sārīputto
etadavoca sattime āvuso bojjhaṅgā. Katame satta.
Satisambojjhaṅgo dhammavicayasambojjhaṅgo viriyasambojjhaṅgo pītisambojjhaṅgo
passaddhisambojjhaṅgo samādhisambojjhaṅgo upekkhāsambojjhaṅgo.
Ime kho āvuso satta bojjhaṅgā.
<p n="384"/>Imesaṁ khvāhaṁ āvuso sattannaṁ bojjhaṅgānaṁ yena yena
<pb n="5.103"/>
Bojjhaṅgena ākaṅkhāmi pubbaṇhasamayaṁ viharituṁ tena tena bojjhaṅgena
pubbaṇhasamayaṁ viharāmi yena yena bojjhaṅgena ākaṅkhāmi majjhantikasamayaṁ
viharituṁ tena tena bojjhaṅgena majjhantikasamayaṁ viharāmi
yena yena bojjhaṅgena ākaṅkhāmi sāyaṇhasamayaṁ viharituṁ tena
tena bojjhaṅgena sāyaṇhasamayaṁ viharāmi.
<p n="385"/>Satisambojjhaṅgo iti ce me āvuso hoti appamāṇoti
me hoti susamāraddhoti me hoti tiṭṭhantaṁ <note n="1">Ma. Yu. ca naṁ. evamupari.</note> tiṭṭhatīti
pajānāmi sacepi me cavati idappaccayā me cavatīti pajānāmi .pe.
<p n="386"/>Upekkhāsambojjhaṅgo iti ce me āvuso hoti appamāṇoti
me hoti susamāraddhoti me hoti tiṭṭhantaṁ tiṭṭhatīti
pajānāmi sacepi me cavati idappaccayā me cavatīti pajānāmi.
<p n="387"/>Seyyathāpi āvuso rañño vā rājamahāmattassa vā
nānārattānaṁ dussānaṁ dussakaraṇḍako pūro assa so yaṁ yadeva
dussayugaṁ ākaṅkheyya pubbaṇhasamayaṁ pārupituṁ tantadeva dussayugaṁ
pubbaṇhasamayaṁ pārupeyya yaṁ yadeva dussayugaṁ ākaṅkheyya majjhantikasamayaṁ
pārupituṁ tantadeva dussayugaṁ majjhantikasamayaṁ pārupeyya yaṁ
yadeva dussayugaṁ ākaṅkheyya sāyaṇhasamayaṁ pārupituṁ tantadeva
dussayugaṁ sāyaṇhasamayaṁ pārupeyya. <pb ed="P" n="5.72" set="S"/>Evameva kho ahaṁ āvuso
imesaṁ sattannaṁ bojjhaṅgānaṁ yena yena bojjhaṅgena ākaṅkhāmi
pubbaṇhasamayaṁ viharituṁ tena tena bojjhaṅgena pubbaṇhasamayaṁ
<pb n="5.104"/>
Viharāmi yena yena bojjhaṅgena ākaṅkhāmi majjhantikasamayaṁ
viharituṁ tena tena bojjhaṅgena majjhantikasamayaṁ viharāmi yena
yena bojjhaṅgena ākaṅkhāmi sāyaṇhasamayaṁ viharituṁ tena tena
bojjhaṅgena sāyaṇhasamayaṁ viharāmi.
<p n="388"/>Satisambojjhaṅgo iti ce me āvuso hoti appamāṇoti
me hoti susamāraddhoti me hoti tiṭṭhantaṁ tiṭṭhatīti
pajānāmi sacepi me cavati idappaccayā me cavatīti pajānāmi .pe.
<p n="389"/>Upekkhāsambojjhaṅgo iti ce me āvuso hoti appamāṇoti
me hoti susamāraddhoti me hoti tiṭṭhantaṁ tiṭṭhatīti
pajānāmi sacepi me cavati idappaccayā me cavatīti pajānāmīti.
<p rend="subhead" sid="5">5, bhikkhusuttaṃ</p>
<p n="390"/>Atha kho aññataro bhikkhu yena bhagavā tenupasaṅkami
.pe. Ekamantaṁ nisinno kho so bhikkhu bhagavantaṁ etadavoca
bojjhaṅgā bojjhaṅgāti bhante vuccanti kittāvatā nu kho
bhante bojjhaṅgāti vuccantīti. Bodhāya saṁvattantīti kho bhikkhu
tasmā bojjhaṅgāti vuccantīti.
<p n="391"/>Idha bhikkhu bhikkhu satisambojjhaṅgaṁ bhāveti vivekanissitaṁ
virāganissitaṁ nirodhanissitaṁ vossaggapariṇāmiṁ .pe.
<p n="392"/>Upekkhāsambojjhaṅgaṁ bhāveti vivekanissitaṁ virāganissitaṁ
nirodhanissitaṁ vossaggapariṇāmiṁ.
<p n="393"/>Tassime satta bojjhaṅge bhāvayato kāmāsavāpi cittaṁ
<pb n="5.105"/>
Vimuccati bhavāsavāpi cittaṁ vimuccati avijjāsavāpi cittaṁ vimuccati.
Vimuttasmiṁ vimuttamiti <note n="1">Po. Yu. vimuttamhīti.</note> ñāṇaṁ hoti. Khīṇā jāti vusitaṁ brahmacariyaṁ
kataṁ karaṇīyaṁ nāparaṁ itthattāyāti pajānāti. Bodhāya saṁvattantīti
bhikkhu tasmā bojjhaṅgāti vuccantīti.
<p rend="subhead" sid="6">6, kuṇḍaliyasuttaṃ</p>
<p n="394"/><pb ed="P" n="5.73" set="S"/>Ekaṁ samayaṁ bhagavā sākete viharati añjanavane migadāye.
Atha kho kuṇḍaliyo paribbājako yena bhagavā tenupasaṅkami upasaṅkamitvā
bhagavatā saddhiṁ sammodi sammodanīyaṁ kathaṁ sārāṇīyaṁ
vītisāretvā ekamantaṁ nisīdi. Ekamantaṁ nisinno kho kuṇḍaliyo
paribbājako bhagavantaṁ etadavoca ahamasmi bho gotama
ārāmaniyādiparisāvacaro <note n="2">Ma. ārāmanissayī parisāvacaro. Yu. ārāmanisādi.... </note> tassa mayhaṁ bho gotama pacchābhattaṁ
bhuttapātarāsassa ayamāhāro <note n="3">Ma. Yu. ayamācāro.</note> hoti ārāmena ārāmaṁ uyyānena
uyyānaṁ anucaṅkamāmi anuvicarāmi so tattha passāmi eke samaṇabrāhmaṇe
iti vādappamokkhānisaṁsaṁ ceva kathaṁ kathente upārambhānisaṁsaṁ
ca bhavampana gotamo kimānisaṁso viharatīti. Vijjāvimuttiphalānisaṁso
kho kuṇḍaliya tathāgato viharatīti.
<p n="395"/>Katame pana bho gotama dhammā bhāvitā bahulīkatā
vijjāvimuttiṁ paripūrentīti. Satta kho kuṇḍaliya bojjhaṅgā bhāvitā
bahulīkatā vijjāvimuttiṁ paripūrentīti. Katame pana bho gotama dhammā
bhāvitā bahulīkatā satta bojjhaṅge paripūrentīti. Cattāro kho
kuṇḍaliya satipaṭṭhānā bhāvitā bahulīkatā satta bojjhaṅge paripūrentīti.
<pb n="5.106"/>
Katame pana bho gotama dhammā bhāvitā bahulīkatā cattāro
satipaṭṭhāne paripūrentīti. Tīṇi kho kuṇḍaliya sucaritāni bhāvitāni
bahulīkatāni cattāro satipaṭṭhāne paripūrentīti. Katame pana bho
gotama dhammā bhāvitā bahulīkatā tīṇi sucaritāni paripūrentīti.
<p n="396"/><pb ed="P" n="5.74" set="S"/>Indriyasaṁvaro kho kuṇḍaliya bhāvito bahulīkato tīṇi
sucaritāni paripūreti <note n="1">Ma. itisaddo atthi.</note>. Kathaṁ bhāvito <note n="2">Ma. Yu. ca.</note> kuṇḍaliya indriyasaṁvaro kathaṁ
bahulīkato tīṇi sucaritāni paripūreti <note n="3">Ma. Yu. paripūrentīti.</note>. Idha kuṇḍaliya bhikkhu cakkhunā
rūpaṁ disvā manāpaṁ nābhijjhāyati nāvihiṁsati <note n="4">Ma. Yu.  nābhijjhati nāvihaṁsati. evamupari.</note> na rāgaṁ janeti tassa
ṭhito ca <note n="5">Po. Yu. va. evamupari. </note> kāyo hoti ṭhitaṁ cittaṁ ajjhattaṁ susaṇṭhitaṁ suvimuttaṁ.
Cakkhunā kho paneva rūpaṁ disvā amanāpaṁ na maṅku hoti appatiṭṭhitacitto
ādinnamānaso <note n="6">Ma. Yu. ādīna .... evamupari.</note> abyāpannacetaso tassa ṭhito ca kāyo
hoti ṭhitaṁ cittaṁ ajjhattaṁ susaṇṭhitaṁ suvimuttaṁ. Puna caparaṁ
kuṇḍaliya bhikkhu sotena saddaṁ sutvā .pe. Ghānena gandhaṁ
ghāyitvā. Jivhāya rasaṁ sāyitvā. Kāyena phoṭṭhabbaṁ phusitvā.
Manasā dhammaṁ viññāya manāpaṁ nābhijjhāyati nāvihiṁsati na rāgaṁ
janeti tassa ṭhito ca kāyo hoti ṭhitaṁ cittaṁ ajjhattaṁ
susaṇṭhitaṁ suvimuttaṁ. Manasā kho paneva dhammaṁ viññāya amanāpaṁ
na maṅku hoti appatiṭṭhitacitto ādinnamānaso abyāpannacetaso
tassa ca kāyo hoti ṭhitaṁ cittaṁ ajjhattaṁ susaṇṭhitaṁ suvimuttaṁ.
Yato kho kuṇḍaliya bhikkhu cakkhunā rūpaṁ disvā manāpāmanāpesu
<pb n="5.107"/>
Rūpesu ṭhito ādinnamānaso abyāpannacetaso tassa ṭhito ca
kāyo hoti ṭhitaṁ cittaṁ ajjhattaṁ susaṇṭhitaṁ suvimuttaṁ. Sotena
saddaṁ sutvā .pe. Ghānena gandhaṁ ghāyitvā. Jivhāya rasaṁ
sāyitvā. Kāyena phoṭṭhabbaṁ phusitvā. Manasā dhammaṁ viññāya
manāpāmanāpesu dhammesu ṭhito ca kāyo hoti ṭhitaṁ cittaṁ ajjhattaṁ
susaṇṭhitaṁ <pb ed="P" n="5.75" set="S"/>suvimuttaṁ. Evambhāvito kho kuṇḍaliya indriyasaṁvaro
evaṁ bahulīkato tīṇi sucaritāni paripūreti.
<p n="397"/>Kathaṁ bhāvitāni tāni ca kuṇḍaliya tīṇi sucaritāni kathaṁ
bahulīkatāni cattāro satipaṭṭhāne paripūrenti. Idha kuṇḍaliya bhikkhu
kāyaduccaritaṁ pahānāya <note n="1">Ma. Yu. pahāya. evamupari.</note> kāyasucaritaṁ bhāveti vacīduccaritaṁ pahānāya
vacīsucaritaṁ bhāveti manoduccaritaṁ pahānāya manosucaritaṁ bhāveti.
Evaṁ bhāvitāni kho kuṇḍaliya tīṇi sucaritāni evaṁ bahulīkatāni
cattāro satipaṭṭhāne paripūrenti.
<p n="398"/>Kathaṁ bhāvitā ca kuṇḍaliya cattāro satipaṭṭhānā kathaṁ
bahulīkatā satta bojjhaṅge paripūrenti. Idha kuṇḍaliya bhikkhu
kāye kāyānupassī viharati ātāpī sampajāno satimā vineyya
loke abhijjhādomanassaṁ vedanāsu .pe. Citte .pe. Dhammesu
dhammānupassī viharati ātāpī sampajāno satimā vineyya loke
abhijjhādomanassaṁ. Evaṁ bhāvitā kho kuṇḍaliya cattāro satipaṭṭhānā
evaṁ bahulīkatā satta bojjhaṅge paripūrenti.
<pb n="5.108"/>
<p n="399"/>Kathaṁ bhāvitā ca kuṇḍaliya satta bojjhaṅgā kathaṁ bahulīkatā
vijjāvimuttiṁ paripūrenti. Idha kuṇḍaliya bhikkhu satisambojjhaṅgaṁ
bhāveti vivekanissitaṁ virāganissitaṁ nirodhanissitaṁ vossaggapariṇāmiṁ
.pe. Upekkhāsambojjhaṅgaṁ bhāveti vivekanissitaṁ virāganissitaṁ
nirodhanissitaṁ vossaggapariṇāmiṁ. Evaṁ bhāvitā kho kuṇḍaliya satta
bojjhaṅgā evaṁ bahulīkatā vijjāvimuttiṁ paripūrentīti.
<p n="400"/>Evaṁ vutte kuṇḍaliyo paribbājako bhagavantaṁ etadavoca
abhikkantaṁ bho gotama abhikkantaṁ bho gotama seyyathāpi bho gotama
nikkujjitaṁ vā ukkujjeyya paṭicchannaṁ vā vivareyya mūḷhassa vā
maggaṁ ācikkheyya andhakāre vā telappajjotaṁ dhāreyya cakkhumanto
rūpāni dakkhantīti. Evameva kho bhotā gotamena anekapariyāyena
dhammo pakāsito esāhaṁ bhavantaṁ gotamaṁ saraṇaṁ gacchāmi
dhammañca bhikkhusaṅghañca upāsakaṁ maṁ bhavaṁ gotamo dhāretu ajjatagge
pāṇupetaṁ saraṇaṅgatanti.
<p rend="subhead" sid="7">7, kūṭāgārasuttaṃ</p>
<p n="401"/>Seyyathāpi bhikkhave kūṭāgārassa yā kāci gopānasiyo
sabbā tā kūṭaninnā kūṭapoṇā kūṭapabbhārā evameva kho
bhikkhave bhikkhu satta bojjhaṅge bhāvento satta bojjhaṅge bahulīkaronto
nibbānaninno hoti nibbānapoṇo nibbānapabbhāro.
<p n="402"/><pb ed="P" n="5.76" set="S"/>Kathañca bhikkhave bhikkhu satta bojjhaṅge bhāvento
satta bojjhaṅge bahulīkaronto nibbānaninno hoti nibbānapoṇo
<pb n="5.109"/>
Nibbānapabbhāro. Idha bhikkhave bhikkhu satisambojjhaṅgaṁ bhāveti
vivekanissitaṁ virāganissitaṁ nirodhanissitaṁ vossaggapariṇāmiṁ .pe.
Upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ
vossaggapariṇāmiṁ. Evaṁ kho bhikkhave bhikkhu satta bojjhaṅge
bhāvento satta bojjhaṅge bahulīkaronto nibbānaninno hoti
nibbānapoṇo nibbānapabbhāroti.
<p rend="subhead" sid="8">8, upavānasuttaṃ</p>
<p n="403"/>Ekaṁ samayaṁ āyasmā ca upavāṇo āyasmā ca sārīputto <note n="1">Po. adhimutto. evamupari.</note>
kosambiyaṁ viharanti ghositārāme. Atha kho āyasmā
sārīputto <note n="2">Po. adhimutto. evamupari.</note> sāyaṇhasamayaṁ paṭisallāṇā vuṭṭhito yenāyasmā upavāṇo
tenupasaṅkami upasaṅkamitvā āyasmatā upavāṇena saddhiṁ
sammodi sammodanīyaṁ kathaṁ sārāṇīyaṁ vītisāretvā ekamantaṁ nisīdi.
Ekamantaṁ nisinno kho āyasmā sārīputto āyasmantaṁ upavāṇaṁ
etadavoca jāneyya nu kho āvuso upavāṇa bhikkhu paccattaṁ
yonisomanasikārā evaṁ susamāraddhā me satta bojjhaṅgā phāsuvihārāya
saṁvattantīti. Jāneyya kho āvuso sārīputta bhikkhu
paccattaṁ yonisomanasikārā evaṁ susamāraddhā me satta bojjhaṅgā
phāsuvihārāya saṁvattantīti.
<p n="404"/>Satisambojjhaṅgaṁ kho āvuso bhikkhu ārabbhamāno pajānāti
cittañca me suvimuttaṁ thīnamiddhañca me susamūhataṁ uddhaccakukkuccañca
me suppaṭivinītaṁ āraddhañca me viriyaṁ aṭṭhikatvā manasikaromi
<pb n="5.110"/>
No ca līnanti .pe.
<p n="405"/>Upekkhāsambojjhaṅgaṁ āvuso bhikkhu ārabbhamāno
pajānāti <pb ed="P" n="5.77" set="S"/>cittañca me suvimuttaṁ thīnamiddhañca me susamūhataṁ
uddhaccakkuccañca me suppaṭivinītaṁ āraddhañca me viriyaṁ aṭṭhikatvā
manasikaromi no ca līnanti.
<p n="406"/>Evaṁ kho āvuso sārīputta bhikkhu jāneyya paccattaṁ
yonisomanasikārā evaṁ susamāraddhā me satta bojjhaṅgā phāsuvihārāya
saṁvattantīti.
<p rend="subhead" sid="9">9, paṭhamauppannasuttaṃ</p>
<p n="407"/>Sattime bhikkhave bojjhaṅgā bhāvitā bahulīkatā anuppannā
uppajjanti nāññatra tathāgatassa pātubhāvā arahato
sammāsambuddhassa. Katame satta. Satisambojjhaṅgo .pe.
Upekkhāsambojjhaṅgo. Ime kho bhikkhave satta bojjhaṅgā
bhāvitā bahulīkatā anuppannā uppajjanti nāññatra tathāgatassa
pātubhāvā arahato sammāsambuddhassāti.
<p rend="subhead" sid="10">10, dutiyauppannasuttaṃ</p>
<p n="408"/>Sattime bhikkhave bojjhaṅgā bhāvitā bahulīkatā anuppannā
uppajjanti nāññatra sugatavinayā. Katame satta. Satisambojjhaṅgo
.pe. Upekkhāsambojjhaṅgo. Ime kho bhikkhave
satta bojjhaṅgā bhāvitā bahulīkatā anuppannā uppajjanti
nāññatra sugatavinayāti.
Pabbatavaggo paṭhamo.
<pb n="5.111"/>
Tassuddānaṁ
himavantaṁ kāyasīlaṁ ca vattaṁ bhikkhu ca kuṇḍali
kūṭaṁ ca upavāṇañca uppāde <note n="1">Ma. Yu. uppannā.</note> apare duveti.
<p rend="subhead" check="nosid">2, gilānavaggo</p>
<p rend="subhead" sid="11">1, pāṇasuttaṃ</p>
<pb n="5.112"/>
Gilānavaggo dutiyo
<p n="409"/>Seyyathāpi bhikkhave yekeci pāṇā cattāro iriyāpathe
kappenti kālena gamanaṁ kālena ṭhānaṁ kālena nisajjaṁ kālena
seyyaṁ sabbe te paṭhaviṁ nissāya paṭhaviyaṁ patiṭṭhāya evameva te <note n="1">Ma. Yu. evamete.</note>
cattāro iriyāpathe kappenti. Evameva kho bhikkhave bhikkhu sīlaṁ
nissāya sīle patiṭṭhāya satta bojjhaṅge bhāveti satta bojjhaṅge
bahulīkaroti.
<p n="410"/>Kathañca bhikkhave bhikkhu sīlaṁ nissāya sīle patiṭṭhāya
satta bojjhaṅge bhāveti satta bojjhaṅge bahulīkaroti. Idha
bhikkhave bhikkhu satisambojjhaṅgaṁ bhāveti vivekanissitaṁ virāganissitaṁ
nirodhanissitaṁ vossaggapariṇāmiṁ .pe. Upekkhāsambojjhaṅgaṁ bhāveti
vivekanissitaṁ virāganissitaṁ nirodhanissitaṁ vossaggapariṇāmiṁ. Evaṁ
kho bhikkhave bhikkhu sīlaṁ nissāya sīle patiṭṭhāya satta bojjhaṅge
bhāveti satta bojjhaṅge bahulīkarotīti.
<p rend="subhead" sid="12">2, paṭhamasūriyūpamasuttaṃ</p>
<p n="411"/>Suriyassa bhikkhave udayato etaṁ pubbaṅgamaṁ etaṁ pubbanimittaṁ
yadidaṁ aruṇuggaṁ evameva kho bhikkhave bhikkhuno sattannaṁ
bojjhaṅgānaṁ uppādāya etaṁ pubbaṅgamaṁ etaṁ pubbanimittaṁ yadidaṁ
kalyāṇamittatā. Kalyāṇamittassetaṁ bhikkhave bhikkhuno pāṭikaṅkhaṁ
satta bojjhaṅge bhāvessati satta bojjhaṅge bahulīkarissatīti.
<pb n="5.113"/>
<p n="412"/>Kathañca bhikkhave bhikkhu kalyāṇamitto satta bojjhaṅge
bhāveti satta bojjhaṅge bahulīkaroti. Idha bhikkhave bhikkhu
satisambojjhaṅgaṁ bhāveti vivekanissitaṁ .pe. Upekkhāsambojjhaṅgaṁ
bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.
Evaṁ kho bhikkhave <pb ed="P" n="5.79" set="S"/>bhikkhu kalyāṇamitto satta bojjhaṅge bhāveti
satta bojjhaṅge bahulīkarotīti.
<p rend="subhead" sid="13">3, dutiyasūriyūpamasuttaṃ</p>
<p n="413"/>Suriyassa bhikkhave udayato etaṁ pubbaṅgamaṁ etaṁ pubbanimittaṁ
yadidaṁ aruṇuggaṁ evameva kho bhikkhave bhikkhuno sattannaṁ bojjhaṅgānaṁ
uppādāya etaṁ pubbaṅgamaṁ etaṁ pubbanimittaṁ yadidaṁ yonisomanasikāro.
Yonisomanasikārasampannassetaṁ bhikkhave bhikkhuno pāṭikaṅkhaṁ
satta bojjhaṅge bhāvessati satta bojjhaṅge bahulīkarissatīti.
<p n="414"/>Kathañca bhikkhave bhikkhu yonisomanasikārasampanno satta
bojjhaṅge bhāveti satta bojjhaṅge bahulīkaroti. Idha bhikkhave
bhikkhu satisambojjhaṅgaṁ bhāveti vivekanissitaṁ .pe. Upekkhāsambojjhaṅgaṁ
bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.
Evaṁ kho bhikkhave bhikkhu yonisomanasikārasampanno satta
bojjhaṅge bhāveti satta bojjhaṅge bahulīkarotīti.
<p rend="subhead" sid="14">4, paṭhamagilānasuttaṃ</p>
<p n="415"/>Ekaṁ samayaṁ bhagavā rājagahe viharati veḷuvane kalandakanivāpe.
Tena kho pana samayena āyasmā mahākassapo pipphaliguhāyaṁ
viharati ābādhiko dukkhito bāḷhagilāno.
<pb n="5.114"/>
<p n="416"/>Atha kho bhagavā sāyaṇhasamayaṁ paṭasallānā vuṭṭhito
yenāyasmā mahākassapo tenupasaṅkami upasaṅkamitvā paññatte
āsane nisīdi. Nisajja kho bhagavā āyasmantaṁ mahākassapaṁ etadavoca
kacci te kassapa khamanīyaṁ kacci yāpanīyaṁ kacci dukkhā vedanā
paṭikkamanti no abhikkamanti. Paṭikkamosānaṁ paññāyati no
abhikkamoti. <pb ed="P" n="5.80" set="S"/>Na me bhante khamanīyaṁ na yāpanīyaṁ bāḷhā
me dukkhā vedanā abhikkamanti no paṭikkamanti abhikkamosānaṁ
paññāyati no paṭikkamoti.
<p n="417"/>Sattime kassapa bojjhaṅgā mayā sammadakkhātā bhāvitā
bahulīkatā abhiññāya sambodhāya nibbānāya saṁvattanti. Katame satta.
<p n="418"/>Satisambojjhaṅgo kho kassapa mayā sammadakkhāto bhāvito
bahulīkato abhiññāya sambodhāya nibbānāya saṁvattati .pe.
Upekkhāsambojjhaṅgo kho kassapa mayā sammadakkhāto bhāvito bahulīkato
abhiññāya sambodhāya nibbānāya saṁvattati. Ime kho kassapa
satta bojjhaṅgā mayā sammadakkhātā bhāvitā bahulīkatā abhiññāya
sambodhāya nibbānāya saṁvattantīti.
<p n="419"/>Taggha bhagavā bojjhaṅgā taggha sugata bojjhaṅgāti.
Idamavoca bhagavā. Attamano āyasmā mahākassapo bhagavato
bhāsitaṁ abhinandi. Vuṭṭhāhi <note n="1">vuṭṭhahi itipi pāṭho.</note> cāyasmā mahākassapo tamhā ābādhā
tathā pahīno cāyasmato mahākassapassa so ābādho ahosīti.
<p rend="subhead" sid="15">5, dutiyagilānasuttaṃ</p>
<pb n="5.115"/>
<p n="420"/>Ekaṁ samayaṁ bhagavā rājagahe viharati veḷuvane kalandakanivāpe.
Tena kho pana samayena āyasmā mahāmoggallāno
gijjhakūṭe pabbate viharati ābādhiko dukkhito bāḷhagilāno.
<p n="421"/>Atha kho bhagavā sāyaṇhasamayaṁ paṭisallānā vuṭṭhito
yenāyasmā mahāmoggallāno tenupasaṅkami upasaṅkamitvā paññatte
āsane nisīdi. Nisajja kho bhagavā āyasmantaṁ mahāmoggallānaṁ
etadavoca kacci te moggallāna khamanīyaṁ kacci yāpanīyaṁ kacci
dukkhā vedanā paṭikkamanti no abhikkamanti. Paṭikkamosānaṁ
paññāyati no abhikkamoti. Na me bhante khamanīyaṁ na yāpanīyaṁ
bāḷhā me dukkhā vedanā abhikkamanti no paṭikkamanti.
Abhikkamosānaṁ paññāyati no paṭikkamoti.
<p n="422"/>Sattime moggallāna bojjhaṅgā mayā sammadakkhātā
bhāvitā bahulīkatā abhiññāya sambodhāya nibbānāya saṁvattanti.
Katame satta.
<p n="423"/>Satisambojjhaṅgo kho moggallāna mayā sammadakkhāto
bhāvito bahulīkato abhiññāya sambodhāya nibbānāya saṁvattati .pe.
Upekkhāsambojjhaṅgo kho moggallāna mayā sammadakkhāto bhāvito
bahulīkato abhiññāya sambodhāya nibbānāya saṁvattati. Ime kho
moggallāna satta bojjhaṅgā mayā sammadakkhātā bhāvitā bahulīkatā
abhiññāya sambodhāya nibbānāya saṁvattantīti.
<pb n="5.116"/>
<p n="424"/>Taggha bhagavā bojjhaṅgā taggha sugata bojjhaṅgāti.
Idamavoca bhagavā. Attamano āyasmā mahāmoggallāno bhagavato
bhāsitaṁ abhinandi. Vuṭṭhāhi cāyasmā mahāmoggallāno tamhā
ābādhā tathā pahīno cāyasmato mahāmoggallānassa so
ābādho ahosīti.
<p rend="subhead" sid="16">6, tatiyagilānasuttaṃ</p>
<p n="425"/><pb ed="P" n="5.81" set="S"/>Ekaṁ samayaṁ bhagavā rājagahe viharati veḷuvane kalandakanivāpe.
Tena kho pana samayena bhagavā ābādhiko hoti dukkhito
bāḷhagilāno.
<p n="426"/>Atha kho āyasmā mahācundo yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. Ekamantaṁ
nisinnaṁ kho āyasmantaṁ mahācundaṁ bhagavā etadavoca paṭibhantu
taṁ cunda bojjhaṅgāti. Sattime bhante bojjhaṅgā bhagavatā
sammadakkhātā bhāvitā bahulīkatā abhiññāya sambodhāya nibbānāya
saṁvattanti. Katame satta.
<p n="427"/>Satisambojjhaṅgo kho bhante bhagavatā sammadakkhāto
bhāvito bahulīkato abhiññāya sambodhāya nibbānāya saṁvattati .pe.
Upekkhāsambojjhaṅgo kho bhante bhagavatā sammadakkhāto bhāvito
bahulīkato abhiññāya sambodhāya nibbānāya saṁvattati. Ime kho
bhante satta bojjhaṅgā bhagavatā sammadakkhātā bhāvitā bahulīkatā
abhiññāya sambodhāya nibbānāya saṁvattantīti.
<pb n="5.117"/>
<p n="428"/>Taggha cunda bojjhaṅgā taggha cunda bojjhaṅgāti.
Idamavocāyasmā mahācundo <note n="1">Ma. cundo.</note> samanuñño satthā ahosi. Vuṭṭhāhi
ca bhagavā tamhā ābādhā tathā pahīno ca bhagavato so ābādho
ahosīti.
<p rend="subhead" sid="17">7, pāraṅgamasuttaṃ</p>
<p n="429"/>Sattime bhikkhave bojjhaṅgā bhāvitā bahulīkatā apārā
pāraṅgamanāya saṁvattanti. Katame satta. Satisambojjhaṅgo .pe.
Upekkhāsambojjhaṅgo. Ime kho bhikkhave satta bojjhaṅgā bhāvitā
bahulīkatā apārā pāraṅgamanāya saṁvattantīti
<note n="2">Yu. idamavoca .pe.</note>
<p n="430"/><pb ed="P" n="5.82" set="S"/>Appakā te manussesu ye janā pāragāmino
athāyaṁ itarā pajā tīramevānudhāvati.
Ye ca kho sammadakkhāte dhamme dhammānuvattino
te janā pāramessanti maccudheyyaṁ suduttaraṁ.
Kaṇhaṁ dhammaṁ vippahāya sukkaṁ bhāvetha paṇḍito
okā anokamāgamma viveke yattha dūramaṁ.
Tatrābhiratimiccheyya hitvā kāme akiñcano
pariyodapeyya attānaṁ cittaklesehi paṇḍito.
Yesaṁ sambodhiyaṅgesu sammā cittaṁ subhāvitaṁ
ādānapaṭinissagge anupādāya ye ratā
khīṇāsavā jutimanto te loke parinibbutāti.
<p rend="subhead" sid="18">8, viraddhasuttaṃ</p>
<p n="431"/>Yesaṁ kesañci bhikkhave satta bojjhaṅgā viraddhā viraddho
<pb n="5.118"/>
Tesaṁ ariyo maggo sammādukkhakkhayagāmī. Yesaṁ kesañci bhikkhave
satta bojjhaṅgā āraddhā āraddho tesaṁ ariyo maggo
sammādukkhakkhayagāmī. Katame satta. Satisambojjhaṅgo .pe.
Upekkhāsambojjhaṅgo.
<p n="432"/>Yesaṁ kesañci bhikkhave ime satta bojjhaṅgā viraddhā
viraddho tesaṁ ariyo maggo sammādukkhakkhayagāmī. Yesaṁ kesañci
bhikkhave ime satta bojjhaṅgā āraddhā āraddho tesaṁ ariyo
maggo sammādukkhakkhayagāmīti.
<p rend="subhead" sid="19">9, ariyasuttaṃ</p>
<p n="433"/>Sattime bhikkhave bojjhaṅgā bhāvitā bahulīkatā ariyā
niyyānikā niyyanti takkarassa sammādukkhakkhayāya. Katame satta
satisambojjhaṅgo .pe. Upekkhāsambojjhaṅgo. Ime kho bhikkhave
satta bojjhaṅgā bhāvitā bahulīkatā ariyā niyyānikā niyyanti
takkarassa sammādukkhakkhayāyāti.
<p rend="subhead" sid="20">10, nibbidāsuttaṃ</p>
<p n="434"/>Sattime bhikkhave bojjhaṅgā bhāvitā bahulīkatā ekantanibbidāya
virāgāya nirodhāya upasamāya abhiññāya sambodhāya
nibbānāya saṁvattanti. Katame satta. Satisambojjhaṅgo .pe.
Upekkhāsambojjhaṅgo. Ime kho bhikkhave satta bojjhaṅgā
bhāvitā bahulīkatā ekantanibbidāya virāgāya nirodhāya upasamāya
abhiññāya sambodhāya nibbānāya saṁvattantīti.
Gilānavaggo dutiyo.
<pb n="5.119"/>
Tassuddānaṁ
pāṇāsuriyupamā <note n="1">Ma. pāṇasūriyūpamā. Yu. pāṇasuriyūpamā.</note> dve gilāne <note n="2">Ma. Yu. gilānā.</note> apare tayo
pāragāmī viraddho ca ariyā <note n="3">Ma. Yu. ariyo.</note> nibbānāya cāti.
<p rend="subhead" check="nosid">3, udāyivaggo</p>
<p rend="subhead" sid="21">1, bodhāyasuttaṃ</p>
<pb n="5.120"/>
Udāyivaggo tatiyo
<p n="435"/>Atha kho aññataro bhikkhu yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. Ekamantaṁ
nisinno kho so bhikkhu bhagavantaṁ etadavoca bojjhaṅgā bojjhaṅgāti
bhante vuccanti kittāvatā nu kho bhante bojjhaṅgāti vuccantīti.
Sambodhāya <note n="1">Ma. Yu. bodhāya. evamupari.</note> saṁvattantīti kho bhikkhu tasmā bojjhaṅgāti vuccanti.
<p n="436"/>Idha bhikkhave <note n="2">Ma. ayaṁ pāṭho natthi.</note> bhikkhu satisambojjhaṅgaṁ bhāveti vivekanissitaṁ
virāganissitaṁ nirodhanissitaṁ vossaggapariṇāmiṁ .pe. Upekkhāsambojjhaṅgaṁ
bhāveti vivekanissitaṁ virāganissitaṁ nirodhanissitaṁ
vossaggapariṇāmiṁ. Sambodhāya saṁvattantīti kho bhikkhu tasmā
bojjhaṅgāti vuccantīti.
<p rend="subhead" sid="22">2, bojjhaṅgadesanāsuttaṃ</p>
<p n="437"/>Satta vo bhikkhave bojjhaṅge desissāmi taṁ suṇātha.
Katame ca bhikkhave satta bojjhaṅgā. Satisambojjhaṅgo .pe.
Upekkhāsambojjhaṅgo. Ime kho bhikkhave satta bojjhaṅgāti.
<p rend="subhead" sid="23">3, ṭhāniyasuttaṃ</p>
<p n="438"/><pb ed="P" n="5.84" set="S"/>Kāmarāgaṭṭhāniyānaṁ bhikkhave dhammānaṁ manasikārabahulīkārā
anuppanno ceva kāmacchando uppajjati uppanno ca kāmacchando
bhiyyobhāvāya vepullāya saṁvattati.
<p n="439"/>Byāpādaṭṭhāniyānaṁ bhikkhave dhammānaṁ manasikārabahulīkārā
anuppanno ceva byāpādo uppajjati uppanno ca byāpādo
<pb n="5.121"/>
Bhiyyobhāvāya vepullāya saṁvattati.
<p n="440"/>Thīnamiddhaṭṭhāniyānaṁ bhikkhave dhammānaṁ manasikārabahulīkārā
anuppannañceva thīnamiddhaṁ uppajjati uppannañca thīnamiddhaṁ
bhiyyobhāvāya vepullāya saṁvattati.
<p n="441"/>Uddhaccakukkuccaṭṭhāniyānaṁ bhikkhave dhammānaṁ manasikārabahulīkārā
anuppannañceva uddhaccakukkuccaṁ uppajjati uppannañca
uddhaccakukkuccaṁ bhiyyobhāvāya vepullāya saṁvattati.
<p n="442"/>Vicikicchāṭṭhāniyānaṁ bhikkhave dhammānaṁ manasikārabahulīkārā
anuppannā ceva vicikicchā uppajjati uppannā ca vicikicchā
bhiyyobhāvāya vepullāya saṁvattati.
<p n="443"/>Satisambojjhaṅgaṭṭhāniyānaṁ bhikkhave dhammānaṁ manasikārabahulīkārā
anuppanno ceva satisambojjhaṅgo uppajjati uppanno
ca satisambojjhaṅgo bhāvanāpāripūriṁ gacchati .pe.
Upekkhāsambojjhaṅgaṭṭhāniyānaṁ bhikkhave dhammānaṁ manasikārabahulīkārā
anuppanno ceva upekkhāsambojjhaṅgo uppajjati uppanno ca
upekkhāsambojjhaṅgo bhāvanāpāripūriṁ gacchatīti.
<p rend="subhead" sid="24">4, ayonisomanasikārasuttaṃ</p>
<p n="444"/>Ayoniso bhikkhave manasikaroto anuppanno ceva
kāmacchando uppajjati uppanno ca kāmacchando bhiyyobhāvāya
vepullāya saṁvattati. <pb ed="P" n="5.85" set="S"/>Anuppanno ceva byāpādo uppajjati
uppanno ca byāpādo bhiyyobhāvāya vepullāya saṁvattati.
<pb n="5.122"/>
Anuppannañceva thīnamiddhaṁ uppajjati uppannañca thīnamiddhaṁ
bhiyyobhāvāya vepullāya saṁvattati. Anuppannañceva uddhaccakukkuccaṁ
uppajjati uppannañca uddhaccakukkuccaṁ bhiyyobhāvāya vepullāya
saṁvattati. Anuppannā ceva vicikicchā uppajjati uppannā ca
vicikicchā bhiyyobhāvāya vepullāya saṁvattati.
<p n="445"/>Anuppanno ceva satisambojjhaṅgo nuppajjati uppanno
ca satisambojjhaṅgo nirujjhati .pe. Anuppanno ceva upekkhāsambojjhaṅgo
nuppajjati uppanno ca upekkhāsambojjhaṅgo
nirujjhati.
<p n="446"/>Yoniso ca kho bhikkhave manasikaroto anuppanno ceva
kāmacchando nuppajjati uppanno ca kāmacchando pahīyati.
Anuppanno ceva byāpādo nuppajjati uppanno ca byāpādo
pahīyati. Anuppannañceva thīnamiddhaṁ nuppajjati uppannaṁ ca
thīnamiddhaṁ pahīyati. Anuppannañceva uddhaccakukkuccaṁ nuppajjati
uppannaṁ ca uddhaccakukkuccaṁ pahīyati. Anuppannā ceva vicikicchā
nuppajjati uppannā ca vicikicchā pahīyati.
<p n="447"/>Anuppanno ceva satisambojjhaṅgo uppajjati uppanno
ca satisambojjhaṅgo bhāvanāpāripūriṁ gacchati .pe. Anuppanno
ceva upekkhāsambojjhaṅgo uppajjati uppanno ca upekkhāsambojjhaṅgo
bhāvanāpāripūriṁ gacchatīti.
<p rend="subhead" sid="25">5, aparihāniyasuttaṃ</p>
<pb n="5.123"/>
<p n="448"/>Satta vo bhikkhave aparihāniye dhamme desissāmi <note n="1">Ma. desessāmi. evamupari.</note> taṁ
suṇātha. <pb ed="P" n="5.86" set="S"/>Katame ca bhikkhave satta aparihāniyā dhammā. Yadidaṁ satta
bojjhaṅgā. Katame satta. Satisambojjhaṅgo .pe. Upekkhāsambojjhaṅgo.
Ime kho bhikkhave satta aparihāniyā dhammāti.
<p rend="subhead" sid="26">6, taṇhakkhayasuttaṃ</p>
<p n="449"/>Yo bhikkhave maggo yā paṭipadā taṇhakkhayāya saṁvattati
taṁ maggaṁ taṁ paṭipadaṁ bhāvetha. Katamo ca bhikkhave maggo katamā ca
paṭipadā taṇhakkhayāya saṁvattati. Yadidaṁ satta bojjhaṅgā. Katame
satta. Satisambojjhaṅgo .pe. Upekkhāsambojjhaṅgoti.
<p n="450"/>Evaṁ vutte āyasmā udāyi bhagavantaṁ etadavoca kathaṁ
bhāvitā nu kho bhante satta bojjhaṅgā kathaṁ bahulīkatā taṇhakkhayāya
saṁvattantīti. Idha udāyi bhikkhu satisambojjhaṅgaṁ bhāveti
vivekanissitaṁ virāganissitaṁ nirodhanissitaṁ <note n="2">Ma. vossaggapariṇāmiṁ. evamupari.</note> vipulaṁ mahaggataṁ appamāṇaṁ
abyāpajjhaṁ tassa satisambojjhaṅgaṁ bhāvayato vivekanissitaṁ
virāganissitaṁ nirodhanissitaṁ vipulaṁ mahaggataṁ appamāṇaṁ abyāpajjhaṁ
taṇhā pahīyati .pe. Upekkhāsambojjhaṅgaṁ bhāveti vivekanissitaṁ
virāganissitaṁ nirodhanissitaṁ vipulaṁ mahaggataṁ appamāṇaṁ abyāpajjhaṁ
tassa upekkhāsambojjhaṅgaṁ bhāvayato vivekanissitaṁ virāganissitaṁ
nirodhanissitaṁ vipulaṁ mahaggataṁ appamāṇaṁ abyāpajjhaṁ taṇhā <pb ed="P" n="5.87" set="S"/>pahīyati
taṇhāya pahānā kammaṁ pahīyati kammassa pahānā dukkhaṁ pahīyati.
Iti kho udāyi taṇhakkhayā kammakkhayo kammakkhayā dukkhakkhayoti.
<p rend="subhead" sid="27">7, taṇhānirodhasuttaṃ</p>
<pb n="5.124"/>
<p n="451"/>Yo bhikkhave maggo yā paṭipadā taṇhānirodhāya saṁvattati
taṁ maggaṁ taṁ paṭipadaṁ bhāvetha. Katamo ca bhikkhave maggo katamā ca
paṭipadā taṇhānirodhāya saṁvattati. Yadidaṁ satta bojjhaṅgā.
Katame satta. Satisambojjhaṅgo .pe. Upekkhāsambojjhaṅgo.
<p n="452"/>Kathaṁ bhāvitā ca bhikkhave satta bojjhaṅgā kathaṁ bahulīkatā
taṇhānirodhāya saṁvattanti. Idha bhikkhave bhikkhu satisambojjhaṅgaṁ
bhāveti vivekanissitaṁ virāganissitaṁ nirodhanissitaṁ vossaggapariṇāmiṁ
.pe. Upekkhāsambojjhaṅgaṁ bhāveti vivekanissitaṁ virāganissitaṁ
nirodhanissitaṁ vossaggapariṇāmiṁ. Evaṁ bhāvitā kho bhikkhave satta
bojjhaṅgā evaṁ bahulīkatā taṇhānirodhāya saṁvattantīti.
<p rend="subhead" sid="28">8, nibbedhabhāgiyasuttaṃ</p>
<p n="453"/>Nibbedhabhāgiyaṁ vo bhikkhave maggaṁ desissāmi taṁ suṇātha.
Katamo ca bhikkhave nibbedhabhāgiyo maggo. Yadidaṁ satta
sambojjhaṅgā. Katame satta. Satisambojjhaṅgo .pe.
Upekkhāsambojjhaṅgoti.
<p n="454"/>Evaṁ vutte āyasmā udāyi bhagavantaṁ etadavoca kathaṁ
bhāvitā nu kho bhante satta bojjhaṅgā kathaṁ bahulīkatā nibbedhāya
saṁvattantīti. Idha udāyi bhikkhu satisambojjhaṅgaṁ bhāveti
vivekanissitaṁ virāganissitaṁ nirodhanissitaṁ vipulaṁ mahaggataṁ <pb ed="P" n="5.88" set="S"/>appamāṇaṁ
abyāpajjhaṁ so satisambojjhaṅgabhāvitena cittena anibbiddhapubbaṁ
appadālitapubbaṁ lobhakkhandhaṁ nibbijjhati padāleti anibbiddhapubbaṁ
<pb n="5.125"/>
Appadālitapubbaṁ dosakkhandhaṁ nibbijjhati padāleti anibbiddhapubbaṁ
appadālitapubbaṁ mohakkhandhaṁ nibbijjhati padāleti .pe. Upekkhāsambojjhaṅgaṁ
bhāveti vivekanissitaṁ virāganissitaṁ nirodhanissitaṁ vipulaṁ
mahaggataṁ appamāṇaṁ abyāpajjhaṁ so upekkhāsambojjhaṅgabhāvitena
cittena anibbiddhapubbaṁ appadālitapubbaṁ lobhakkhandhaṁ nibbijjhati
padāleti anibbiddhapubbaṁ appadālitapubbaṁ dosakkhandhaṁ nibbijjhati
padāleti anibbiddhapubbaṁ appadālitapubbaṁ mohakkhandhaṁ nibbijjhati
padāleti. Evaṁ bhāvitā kho udāyi satta bojjhaṅgā evaṁ
bahulīkatā nibbedhāya saṁvattantīti.
<p rend="subhead" sid="29">9, ekadhammasuttaṃ</p>
<p n="455"/>Nāhaṁ bhikkhave aññaṁ ekadhammaṁpi samanupassāmi yo evaṁ
bhāvito bahulīkato saññojaniyānaṁ dhammānaṁ pahānāya saṁvattati yathayidaṁ
bhikkhave satta bojjhaṅgā. Katame satta. Satisambojjhaṅgo .pe.
Upekkhāsambojjhaṅgo.
<p n="456"/>Kathaṁ bhāvitā ca bhikkhave satta bojjhaṅgā kathaṁ bahulīkatā
saññojaniyānaṁ dhammānaṁ pahānāya saṁvattanti. Idha bhikkhave bhikkhu
satisambojjhaṅgaṁ bhāveti vivekanissitaṁ virāganissitaṁ nirodhanissitaṁ
vossaggapariṇāmiṁ .pe. Upekkhāsambojjhaṅgaṁ bhāveti vivekanissitaṁ
virāganissitaṁ nirodhanissitaṁ vossaggapariṇāmiṁ. Evaṁ bhāvitā
kho bhikkhave satta bojjhaṅgā evaṁ bahulīkatā saññojaniyānaṁ
dhammānaṁ pahānāya saṁvattanti.
<pb n="5.126"/>
<p n="457"/><pb ed="P" n="5.89" set="S"/>Katame ca bhikkhave saññojaniyā dhammā. Cakkhuṁ bhikkhave
saññojaniyo dhammo etthete uppajjanti saññojanavinibandhā
ajjhosānā sotaṁ ghānaṁ jivhā saññojaniyo dhammo etthete
uppajjanti saññojanavinibandhā ajjhosānā .pe. Mano saññojaniyo
dhammo etthete uppajjanti saññojanavinibandhā ajjhosānā.
Ime vuccanti bhikkhave saññojaniyā dhammāti.
<p rend="subhead" sid="30">10, udāyisuttaṃ</p>
<p n="458"/>Ekaṁ samayaṁ bhagavā sumbhesu viharati setakannāma sumbhānaṁ
nigamo. Atha kho āyasmā udāyi yena bhagavā tenupasaṅkami .pe.
Ekamantaṁ nisīdi. Ekamantaṁ nisinno kho āyasmā udāyi
bhagavantaṁ etadavoca.
<p n="459"/>Acchariyaṁ bhante abbhūtaṁ <note n="1">Ma. Yu. abbhutaṁ.</note> bhante yāva bahukārāpi <note n="2">Ma. Yu. bahukatañca.</note>
me bhante bhagavati pemañca gāravo ca hiri ca ottappañca
ahañhi bhante pubbe āgārikabhūto samāno abahukato ahosiṁ
dhammena abahukato saṅghena so khvāhaṁ <note n="3">Yu. bhante.</note> bhagavati pemañca gāravaṁ
ca hiriṁ ca ottappaṁ ca sampassamāno agārasmā anagāriyaṁ
pabbajiṁ <note n="4">Ma. Yu. pabbajito.</note> tassa me bhagavā dhammaṁ desesi iti rūpaṁ iti rūpassa
samudayo iti rūpassa atthaṅgamo iti vedanā .pe. Iti
saññā. Iti saṅkhārā. Iti viññāṇaṁ iti viññāṇassa
samudayo iti viññāṇassa atthaṅgamoti.
<p n="460"/>So khvāhaṁ bhante suññāgāragato imesaṁ pañcupādānakkhandhānaṁ
<pb n="5.127"/>
Ukkujjāvakujjaṁ samparivattanto <note n="1">Ma. Yu. samparivattento.</note> idaṁ dukkhanti yathābhūtaṁ
abbhaññāsiṁ ayaṁ dukkhasamudayoti <pb ed="P" n="5.90" set="S"/>yathābhūtaṁ abbhaññāsiṁ ayaṁ
dukkhanirodhoti yathābhūtaṁ abbhaññāsiṁ ayaṁ dukkhanirodhagāminī
paṭipadāti yathābhūtaṁ abbhaññāsiṁ.
<p n="461"/>Dhammo ca me bhante abhisameto <note n="2">Ma. Yu. abhisamito.</note> maggo ca me paṭiladdho
yo me bhāvito bahulīkato tathā tathā viharantaṁ tathattāya upanessati
yathāhaṁ khīṇā jāti vusitaṁ brahmacariyaṁ kataṁ karaṇīyaṁ nāparaṁ
itthattāyāti pajānissāmi. Satisambojjhaṅgo me bhante paṭiladdho
yo me bhāvito bahulīkato tathā tathā viharantaṁ tathattāya upanessati
yathāhaṁ khīṇā jāti vusitaṁ brahmacariyaṁ kataṁ karaṇīyaṁ nāparaṁ
itthattāyāti pajānissāmi .pe. Upekkhāsambojjhaṅgo me
bhante paṭiladdho yo me bhāvito bahulīkato tathā tathā viharantaṁ
tathattāya upanessati yathāhaṁ khīṇā jāti vusitaṁ brahmacariyaṁ
kataṁ karaṇīyaṁ nāparaṁ itthattāyāti pajānissāmi. Ayaṁ kho me
bhante maggo paṭiladdho yo me bhāvito bahulīkato tathā tathā
viharantaṁ tathattāya upanessati yathāhaṁ khīṇā jāti vusitaṁ
brahmacariyaṁ kataṁ karaṇīyaṁ nāparaṁ itthattāyāti pajānissāmīti.
<p n="462"/>Sādhu sādhu udāyi eso hi te udāyi maggo
paṭiladdho yo te bhāvito bahulīkato tathā tathā viharantaṁ
tathattāya upanessati yathā tvaṁ khīṇā jāti vusitaṁ brahmacariyaṁ
<pb n="5.128"/>
Kataṁ karaṇīyaṁ nāparaṁ itthattāyāti pajānissasīti.
Udāyivaggo tatiyo.
Tassuddānaṁ
bodhanā <note n="1">Ma. bodhāya.</note> desanāṭṭhānā ayoniso cāparihāni <note n="2">Ma. cāparihānī.</note>
khayo nirodho nibbedho ekadhammo udāyināti.
<p rend="subhead" check="nosid">4, nīvaraṇavaggo</p>
<p rend="subhead" sid="31">1, paṭhamakusalasuttaṃ</p>
<pb n="5.129"/>
Nīvaraṇavaggo catuttho
<p n="463"/>Yekeci bhikkhave dhammā kusalā kusalabhāgiyā
kusalapakkhikā sabbe te appamādamūlakā appamādasamosaraṇā
appamādo tesaṁ dhammānaṁ aggamakkhāyati. Appamattassetaṁ
bhikkhave bhikkhuno pāṭikaṅkhaṁ satta bojjhaṅge bhāvessati satta
bojjhaṅge bahulīkarissatīti.
<p n="464"/>Kathañca bhikkhave bhikkhu appamatto satta bojjhaṅge
bhāveti satta bojjhaṅge bahulīkaroti. Idha bhikkhave bhikkhu
satisambojjhaṅgaṁ bhāveti vivekanissitaṁ virāganissitaṁ nirodhanissitaṁ
vossaggapariṇāmiṁ .pe. Upekkhāsambojjhaṅgaṁ bhāveti vivekanissitaṁ
virāganissitaṁ nirodhanissitaṁ vossaggapariṇāmiṁ. Evaṁ kho
bhikkhave bhikkhu appamatto satta bojjhaṅge bhāveti satta
bojjhaṅge bahulīkarotīti.
<p rend="subhead" sid="32">2, dutiyakusalasuttaṃ</p>
<p n="465"/>Ye keci bhikkhave dhammā kusalā kusalabhāgiyā
kusalapakkhikā sabbe te yonisomanasikāramūlakā yonisomanasikārasamosaraṇā
yonisomanasikāro tesaṁ dhammānaṁ aggamakkhāyati. Yonisomanasikārasampannassetaṁ
bhikkhave bhikkhuno pāṭikaṅkhaṁ satta bojjhaṅge
bhāvessati satta bojjhaṅge bahulīkarissati.
<p n="466"/>Kathañca bhikkhave bhikkhu yonisomanasikārasampanno satta
<pb n="5.130"/>
Bojjhaṅge bhāveti satta bojjhaṅge bahulīkaroti. Idha bhikkhave
bhikkhu satisambojjhaṅgaṁ bhāveti vivekanissitaṁ virāganissitaṁ nirodhanissitaṁ
vossaggapariṇāmiṁ .pe. Upekkhāsambojjhaṅgaṁ bhāveti vivekanissitaṁ
virāganissitaṁ nirodhanissitaṁ vossaggapariṇāmiṁ. Evaṁ kho bhikkhave
bhikkhu yonisomanasikārasampanno satta bojjhaṅge bhāveti satta
bojjhaṅge bahulīkarotīti.
<p rend="subhead" sid="33">3, upakkilesasuttaṃ</p>
<p n="467"/><pb ed="P" n="5.92" set="S"/>Pañcime bhikkhave jātarūpassa upakkilesā yehi
upakkilesehi upakkiliṭṭhaṁ jātarūpaṁ na ceva mudu hoti na ca kammaniyaṁ
na ca pabhassaraṁ pabhaṅgu ca na ca sammā upeti kammāya.
Katame pañca.
<p n="468"/>Ayo bhikkhave jātarūpassa upakkileso yena
upakkilesena upakkiliṭṭhaṁ jātarūpaṁ na ceva mudu hoti na ca kammaniyaṁ
na ca pabhassaraṁ pabhaṅgu ca na ca sammā upeti kammāya.
<p n="469"/>Lohaṁ bhikkhave jātarūpassa upakkileso yena
upakkilesena upakkiliṭṭhaṁ jātarūpaṁ .pe.
<p n="470"/>Tipu bhikkhave jātarūpassa upakkileso .pe.
<p n="471"/>Sīsaṁ bhikkhave jātarūpassa upakkileso .pe.
<p n="472"/>Sajjhu <note n="1">Yu. sajjhuṁ.</note> bhikkhave jātarūpassa upakkileso yena
upakkilesena upakkiliṭṭhaṁ jātarūpaṁ na ceva mudu hoti na ca kammaniyaṁ
na ca pabhassaraṁ pabhaṅgu ca na ca sammā upeti kammāya.
<pb n="5.131"/>
<p n="473"/>Ime kho bhikkhave pañca jātarūpassa upakkilesā yehi
upakkilesehi upakkiliṭṭhaṁ jātarūpaṁ na ceva mudu hoti na ca kammaniyaṁ
na ca pabhassaraṁ pabhaṅgu ca na ca sammā upeti kammāya.
<p n="474"/>Evameva kho bhikkhave pañcime cittassa upakkilesā
yehi upakkilesehi upakkiliṭṭhaṁ cittaṁ na ceva mudu hoti na ca
kammaniyaṁ na ca pabhassaraṁ pabhaṅgu ca na ca sammā samādhiyati
āsavānaṁ khayāya. Katame pañca.
<p n="475"/>Kāmacchando bhikkhave cittassa upakkileso yena
upakkilesena upakkiliṭṭhaṁ cittaṁ na ceva mudu hoti na ca kammaniyaṁ na ca
pabhassaraṁ pabhaṅgu ca na ca sammā samādhiyati āsavānaṁ khayāya.
<p n="476"/>Byāpādo bhikkhave cittassa upakkileso yena
upakkilesena upakkiliṭṭhaṁ cittaṁ na ceva mudu hoti na ca kammaniyaṁ
na ca pabhassaraṁ pabhaṅgu ca na ca sammā samādhiyati āsavānaṁ
khayāya .pe.
<p n="477"/><pb ed="P" n="5.93" set="S"/>Ime kho bhikkhave pañca cittassa upakkilesā yehi
upakkilesehi upakkiliṭṭhaṁ cittaṁ na ceva mudu hoti na ca kammaniyaṁ
na ca pabhassaraṁ pabhaṅgu ca na ca sammā samādhiyati āsavānaṁ
khayāyāti.
<p rend="subhead" sid="34">4, anupakkilesasuttaṃ</p>
<p n="478"/>Sattime bhikkhave bojjhaṅgā anāvaraṇā anīvaraṇā
cetaso anupakkilesā bhāvitā bahulīkatā vijjāvimuttiphalasacchikiriyāya
<pb n="5.132"/>
Saṁvattanti. Katame satta.
<p n="479"/>Satisambojjhaṅgo bhikkhave anāvaraṇo anīvaraṇo cetaso
anupakkileso bhāvito bahulīkato vijjāvimuttiphalasacchikiriyāya saṁvattati
.pe.
<p n="480"/>Upekkhāsambojjhaṅgo bhikkhave anāvaraṇo anīvaraṇo
cetaso anupakkileso bhāvito bahulīkato vijjāvimuttiphalasacchikiriyāya
saṁvattati.
<p n="481"/>Ime kho bhikkhave satta bojjhaṅgā anāvaraṇā anīvaraṇā
cetaso anupakkilesā bhāvitā bahulīkatā vijjāvimuttiphalasacchikiriyāya
saṁvattantīti.
<p rend="subhead" sid="35">5, ayonisomanasikārasuttaṃ</p>
<p n="482"/>Ayoniso bhikkhave manasikaroto anuppanno ceva kāmacchando
uppajjati uppanno ca kāmacchando bhiyyobhāvāya
vepullāya saṁvattati.
<p n="483"/>Anuppanno ceva byāpādo uppajjati uppanno ca
byāpādo bhiyyobhāvāya vepullāya saṁvattati.
<p n="484"/>Anuppannañceva thīnamiddhaṁ uppajjati uppannañca
thīnamiddhaṁ bhiyyobhāvāya vepullāya saṁvattati.
<p n="485"/>Anuppannañceva uddhaccakukkuccaṁ uppajjati uppannañca
uddhaccakukkuccaṁ bhiyyobhāvāya vepullāya saṁvattati.
<p n="486"/><pb ed="P" n="5.94" set="S"/>Anuppannā ceva vicikicchā uppajjati uppannā ca
<pb n="5.133"/>
Vicikicchā bhiyyobhāvāya vepullāya saṁvattati.
<p rend="subhead" sid="36">6, yonisomanasikārasuttaṃ</p>
<p n="487"/>Yoniso ca kho bhikkhave manasikaroto anuppanno ceva
satisambojjhaṅgo uppajjati uppanno ca satisambojjhaṅgo
bhāvanāpāripūriṁ gacchati .pe.
<p n="488"/>Anuppanno ceva upekkhāsambojjhaṅgo uppajjati
uppanno ca upekkhāsambojjhaṅgo bhāvanāpāripūriṁ gacchatīti.
<p rend="subhead" sid="37">7, buddhisuttaṃ</p>
<p n="489"/>Sattime bhikkhave bojjhaṅgā bhāvitā bahulīkatā vuḍḍhiyā
aparihānāya saṁvattanti. Katame satta. Satisambojjhaṅgo .pe.
Upekkhāsambojjhaṅgo. Ime kho bhikkhave satta bojjhaṅgā
bhāvitā bahulīkatā vuḍḍhiyā aparihānāya saṁvattantīti.
<p rend="subhead" sid="38">8, āvaraṇanīvaraṇasuttaṃ</p>
<p n="490"/>Pañcime bhikkhave āvaraṇā nīvaraṇā cetaso upakkilesā
paññāya dubbalīkaraṇā. Katame pañca. Kāmacchando bhikkhave
āvaraṇo nīvaraṇo cetaso upakkileso paññāya dubbalīkaraṇo.
Byāpādo bhikkhave āvaraṇo nīvaraṇo cetaso upakkileso paññāya
dubbalīkaraṇo. Thīnamiddhaṁ bhikkhave āvaraṇaṁ nīvaraṇaṁ cetaso
upakkilesaṁ paññāya dubbalīkaraṇaṁ. Uddhaccakukkuccaṁ <pb ed="P" n="5.95" set="S"/>bhikkhave
āvaraṇaṁ nīvaraṇaṁ cetaso upakkilesaṁ paññāya dubbalīkaraṇaṁ.
Vicikicchā bhikkhave āvaraṇā nīvaraṇā cetaso upakkilesā paññāya
dubbalīkaraṇā. Ime kho bhikkhave pañca āvaraṇā nīvaraṇā
cetaso upakkilesā paññāya dubbalīkaraṇāti <note n="1">Ma. yu itisaddo natthi.</note>.
<pb n="5.134"/>
<p n="491"/>Sattime bhikkhave bojjhaṅgā anāvaraṇā anīvaraṇā
cetaso anupakkilesā bhāvitā bahulīkatā vijjāvimuttiphalasacchikiriyāya
saṁvattanti. Katame satta. Satisambojjhaṅgo bhikkhave anāvaraṇo
anīvaraṇo cetaso anupakkileso bhāvito bahulīkato vijjāvimuttiphalasacchikiriyāya
saṁvattati .pe. Upekkhāsambojjhaṅgo bhikkhave
anāvaraṇo anīvaraṇo cetaso anupakkileso bhāvito bahulīkato
vijjāvimuttiphalasacchikiriyāya saṁvattati. Ime kho bhikkhave satta
bojjhaṅgā anāvaraṇā anīvaraṇā cetaso anupakkilesā bhāvitā
bahulīkatā vijjāvimuttiphalasacchikiriyāya saṁvattantīti.
<p n="492"/>Yasmiṁ bhikkhave samaye ariyasāvako aṭṭhikatvā <note n="1">Ma. Yu. aṭṭhiṁkatvā. evamupari.</note> manasikatvā
sabbacetaso <note n="2">Ma. sabbaṁ .... evamupari.</note> samannāharitvā ohitasoto dhammaṁ suṇāti pañcassa <note n="3">Sī. Ma.  Yu. imassa pañca. evamupari.</note>
nīvaraṇā tasmiṁ samaye na honti satta bojjhaṅgā tasmiṁ samaye
bhāvanāpāripūriṁ gacchanti.
<p n="493"/>Katamassa <note n="4">Ma. Yu. katame.</note> pañca nīvaraṇā tasmiṁ samaye na honti.
Kāmacchandanīvaraṇaṁ tasmiṁ samaye na hoti byāpādanīvaraṇaṁ tasmiṁ
samaye na hoti thīnamiddhanīvaraṇaṁ tasmiṁ samaye na hoti uddhaccakukkuccanīvaraṇaṁ
tasmiṁ samaye na hoti vicikicchānīvaraṇaṁ tasmiṁ
samaye na hoti. Pañcassa nīvaraṇā tasmiṁ samaye na honti.
<p n="494"/>Katame satta bojjhaṅgā tasmiṁ samaye bhāvanāpāripūriṁ
<pb n="5.135"/>
Gacchanti. Satisambojjhaṅgo tasmiṁ samaye bhāvanāpāripūriṁ gacchati
.pe. Upekkhāsambojjhaṅgo tasmiṁ samaye bhāvanāpāripūriṁ gacchati.
Ime satta bojjhaṅgā tasmiṁ samaye bhāvanāpāripūriṁ gacchanti.
<p n="495"/><pb ed="P" n="5.96" set="S"/>Yasmiṁ bhikkhave samaye ariyasāvako aṭṭhikatvā manasikatvā
sabbacetaso samannāharitvā ohitasoto dhammaṁ suṇāti pañcassa
nīvaraṇā tasmiṁ samaye na honti ime satta bojjhaṅgā tasmiṁ
samaye bhāvanāpāripūriṁ gacchantīti.
<p rend="subhead" sid="39">9, rukkhasuttaṃ</p>
<p n="496"/>Santi bhikkhave mahārukkhā anubījā mahākāyā rukkhānaṁ
ajjhāruhā <note n="1">Yu. ajjhārūhā. evamupari.</note> yehi rukkhā ajjhāruḷhā obhaggavibhaggā vippatitā
senti.
<p n="497"/>Katame ca te bhikkhave mahārukkhā anubījā mahākāyā
rukkhānaṁ ajjhāruhā yehi rukkhā ajjhāruḷhā obhaggavibhaggā
vippatitā senti. Seyyathīdaṁ. Assattho nigrodho milakkhu <note n="2">Ma. Yu. pilakkho.</note> udumbaro
kacchako kapitthano <note n="3">Yu. kapitthako.</note>. Ime kho te bhikkhave mahārukkhā anubījā
mahākāyā rukkhānaṁ ajjhāruhā yehi rukkhā ajjhāruḷhā obhaggavibhaggā
vippatitā senti.
<p n="498"/>Evameva kho bhikkhave idhekacco kulaputto yādisake
kāme ohāya agārasmā anagāriyaṁ pabbajito hoti so tādisakehi
kāmehi tato vā pāpiṭṭhatarehi obhaggavibhaggo vippatito seti.
<p rend="subhead" sid="40">10, nīvaraṇasuttaṃ</p>
<p n="499"/>Pañcime bhikkhave āvaraṇā nīvaraṇā cetaso ajjhāruhā
<pb n="5.136"/>
Paññāya dubbalīkaraṇā. Katame pañca. Kāmacchando bhikkhave
āvaraṇo nīvaraṇo cetaso ajjhāruho paññāya dubbalīkaraṇo.
Byāpādo bhikkhave āvaraṇo nīvaraṇo cetaso ajjhāruho paññāya
dubbalīkaraṇo. Thīnamiddhaṁ bhikkhave āvaraṇaṁ nīvaraṇaṁ cetaso ajjhāruhaṁ
paññāya dubbalīkaraṇaṁ. Uddhaccakukkuccaṁ bhikkhave āvaraṇaṁ nīvaraṇaṁ
cetaso ajjhāruhaṁ paññāya dubbalīkaraṇaṁ. Vicikicchā bhikkhave
āvaraṇā nīvaraṇā cetaso ajjhāruhā paññāya dubbalīkaraṇā.
Ime kho <pb ed="P" n="5.97" set="S"/>bhikkhave pañca āvaraṇā nīvaraṇā cetaso ajjhāruhā
paññāya dubbalīkaraṇā.
<p n="500"/>Sattime bhikkhave bojjhaṅgā anāvaraṇā anīvaraṇā cetaso
anajjhāruhā bhāvitā bahulīkatā vijjāvimuttiphalasacchikiriyāya saṁvattanti.
Katame satta. Satisambojjhaṅgo bhikkhave anāvaraṇo anīvaraṇo
cetaso anajjhāruho bhāvito bahulīkato vijjāvimuttiphalasacchikiriyāya
saṁvattati .pe. Upekkhā .pe. Ime kho bhikkhave satta
bojjhaṅgā anāvaraṇā anīvaraṇā cetaso anajjhāruhā bhāvitā
bahulīkatā vijjāvimuttiphalasacchikiriyāya saṁvattantīti.
<p n="501"/>Pañcime bhikkhave nīvaraṇā andhakaraṇā acakkhukaraṇā
aññāṇakaraṇā paññānirodhiyā vighātapakkhiyā anibbānasaṁvattanikā.
Katame pañca. Kāmacchandanīvaraṇaṁ bhikkhave andhakaraṇaṁ
acakkhukaraṇaṁ aññāṇakaraṇaṁ paññānirodhiyaṁ <note n="2">Yu. ..ḍhikaṁ.</note> vighātapakkhiyaṁ anibbānasaṁvattanikaṁ.
<pb n="5.137"/>
Saṁvattanikaṁ. Byāpādanīvaraṇaṁ bhikkhave andhakaraṇaṁ .pe. Thīnamiddhanīvaraṇaṁ
bhikkhave andhakaraṇaṁ. Uddhaccakukkuccanīvaraṇaṁ bhikkhave andhakaraṇaṁ.
Vicikicchānīvaraṇaṁ bhikkhave andhakaraṇaṁ acakkhukaraṇaṁ aññāṇakaraṇaṁ
paññānirodhiyaṁ vighātapakkhiyaṁ anibbānasaṁvattanikaṁ. Ime <note n="1">Ma. Yu. kho.</note>
bhikkhave pañca nīvaraṇā andhakaraṇā acakkhukaraṇā aññāṇakaraṇā
paññānirodhiyā vighātapakkhiyā anibbānasaṁvattanikā.
<p n="502"/>Sattime bhikkhave bojjhaṅgā cakkhukaraṇā ñāṇakaraṇā
paññāvuḍḍhiyā avighātapakkhiyā nibbānasaṁvattanikā. Katame satta.
Satisambojjhaṅgo bhikkhave cakkhukaraṇo ñāṇakaraṇo paññāvuḍḍhiyo
avighātapakkhiyo nibbānasaṁvattaniko .pe. Upekkhāsambojjhaṅgo
bhikkhave cakkhukaraṇo ñāṇakaraṇo paññāvuḍḍhiyo avighātapakkhiyo
nibbānasaṁvattaniko. Ime kho <pb ed="P" n="5.98" set="S"/>bhikkhave satta bojjhaṅgā cakkhukaraṇā
ñāṇakaraṇā paññāvuḍḍhiyā avighātapakkhiyā nibbānasaṁvattanikāti.
Nīvaraṇavaggo catuttho.
Tassuddānaṁ
dve kusalā kileso <note n="2">Ma. Yu. kilesā.</note> ca dve yoniso ca vuḍḍhi ca
anāvaraṇā <note n="3">Ma. āvaraṇā nīvaraṇā rukkhaṁ.  Yu. āvaraṇo aparihāni nīvaraṇñca te dasāti nīvaraṇavaraṇarukkhaṁ.</note> aparihāni nīvaraṇāvaraṇā rukkhaṁ
nīvaraṇena ca te dasāti.
<p rend="subhead" check="nosid">5, cakkavattivaggo</p>
<p rend="subhead" sid="41">1, vidhāsuttaṃ</p>
<pb n="5.138"/>
Cakkavattivaggo pañcamo
<p n="503"/>Sāvatthīnidānaṁ. Ye hi keci bhikkhave atītamaddhānaṁ
samaṇā vā brāhmaṇā vā tisso vidhā pajahiṁsu sabbe te
sattannaṁ bojjhaṅgānaṁ bhāvitattā bahulīkatattā. Ye hi keci
bhikkhave anāgatamaddhānaṁ samaṇā vā brāhmaṇā vā tisso vidhā
pajahissanti sabbe te sattannaṁ bojjhaṅgānaṁ bhāvitattā bahulīkatattā.
Ye hi keci bhikkhave etarahi samaṇā vā brāhmaṇā
vā tisso vidhā pajahanti sabbe te sattannaṁ bojjhaṅgānaṁ
bhāvitattā bahulīkatattā.
<p n="504"/>Katamesaṁ sattannaṁ bojjhaṅgānaṁ. Satisambojjhaṅgassa
.pe. Upekkhāsambojjhaṅgassa ye hi keci bhikkhave atītamaddhānaṁ
samaṇā vā brāhmaṇā vā tisso vidhā pajahiṁsu .pe.
Pajahissanti .pe. Pajahanti sabbe te imesaṁyeva sattannaṁ
bojjhaṅgānaṁ bhāvitattā bahulīkatattāti.
<p rend="subhead" sid="42">2, cakkavattisuttaṃ</p>
<p n="505"/><pb ed="P" n="5.99" set="S"/>Rañño bhikkhave cakkavattissa pātubhāvā sattannaṁ ratanānaṁ
pātubhāvo hoti. Katamesaṁ sattannaṁ. Cakkaratanassa pātubhāvo
hoti hatthiratanassa pātubhāvo hoti assaratanassa pātubhāvo hoti
maṇiratanassa pātubhāvo hoti itthīratanassa pātubhāvo hoti
gahapatiratanassa pātubhāvo hoti pariṇāyakaratanassa pātubhāvo
<pb n="5.139"/>
Hoti. Rañño bhikkhave cakkavattissa pātubhāvā imesaṁ sattannaṁ
ratanānaṁ pātubhāvo hoti.
<p n="506"/>Tathāgatassa bhikkhave pātubhāvā arahato sammāsambuddhassa
sattannaṁ bojjhaṅgaratanānaṁ pātubhāvo hoti. Katamesaṁ sattannaṁ
bojjhaṅgaratanānaṁ <note n="1">Ma. Yu. ayaṁ pāṭho natthi.</note>. Satisambojjhaṅgaratanassa pātubhāvo hoti .pe.
Upekkhāsambojjhaṅgaratanassa pātubhāvo hoti. Tathāgatassa bhikkhave
pātubhāvā arahato sammāsambuddhassa imesaṁ sattannaṁ bojjhaṅgaratanānaṁ
pātubhāvo hotīti.
<p rend="subhead" sid="43">3, mārasuttaṃ</p>
<p n="507"/>Mārasenappamaddanaṁ vo bhikkhave maggaṁ desissāmi taṁ
suṇātha. Katamo ca bhikkhave mārasenappamaddano maggo. Yadidaṁ
satta bojjhaṅgā. Katame satta. Satisambojjhaṅgo .pe.
Upekkhāsambojjhaṅgo. Ayaṁ bhikkhave mārasenappamaddano maggoti.
<p rend="subhead" sid="44">4, duppaññasuttaṃ</p>
<p n="508"/>Sāvatthī. Atha kho aññataro bhikkhu yena bhagavā
tenupasaṅkami .pe. Ekamantaṁ nisinno kho so bhikkhu bhagavantaṁ
etadavoca duppañño eḷamūgo duppañño eḷamūgoti bhante
vuccati kittāvatā nu kho bhante duppañño eḷamūgoti
vuccatīti.
<p n="509"/>Sattannaṁ kho bhikkhu bojjhaṅgānaṁ abhāvitattā abahulīkatattā
duppañño eḷamūgoti vuccati. Katamesaṁ <pb ed="P" n="5.100" set="S"/>sattannaṁ.
Satisambojjhaṅgassa .pe. Upekkhāsambojjhaṅgassa. Imesaṁ kho
<pb n="5.140"/>
Bhikkhu sattannaṁ bojjhaṅgānaṁ abhāvitattā abahulīkatattā duppañño
eḷamūgoti vuccatīti.
<p rend="subhead" sid="45">5, paññavantasuttaṃ</p>
<p n="510"/>Sāvatthī. Paññavā aneḷamūgo paññavā aneḷamūgoti
bhante vuccati kittāvatā nu kho bhante paññavā aneḷamūgoti
vuccatīti.
<p n="511"/>Sattannaṁ kho bhikkhu bojjhaṅgānaṁ bhāvitattā bahulīkatattā
paññavā aneḷamūgoti vuccati. Katamesaṁ sattannaṁ.
Satisambojjhaṅgassa .pe. Upekkhāsambojjhaṅgassa. Imesaṁ kho
bhikkhu sattannaṁ bojjhaṅgānaṁ bhāvitattā bahulīkatattā paññavā
aneḷamūgoti vuccatīti.
<p rend="subhead" sid="46">6, daliddasuttaṃ</p>
<p n="512"/>Sāvatthīnidānaṁ. Daḷiddo daḷiddoti bhante vuccati
kittāvatā nu kho bhante daḷiddoti vuccatīti.
<p n="513"/>Sattannaṁ kho bhikkhu bojjhaṅgānaṁ abhāvitattā
abahulīkatattā daḷiddoti vuccati. Katamesaṁ sattannaṁ. Satisambojjhaṅgassa
.pe. Upekkhāsambojjhaṅgassa. Imesaṁ kho bhikkhu
sattannaṁ bojjhaṅgānaṁ abhāvitattā abahulīkatattā daḷiddoti vuccatīti.
<p rend="subhead" sid="47">7, adaliddasuttaṃ</p>
<p n="514"/>Sāvatthīnidānaṁ. Adaḷiddo adaḷiddoti bhante vuccati
kittāvatā nu kho bhante adaḷiddoti vuccatīti.
<p n="515"/>Sattannaṁ kho bhikkhu bojjhaṅgānaṁ bhāvitattā bahulīkatattā
adaḷiddoti vuccati. Katamesaṁ sattannaṁ. Satisambojjhaṅgassa
<pb n="5.141"/>
.pe. Upekkhāsambojjhaṅgassa. Imesaṁ kho bhikkhu
sattannaṁ bojjhaṅgānaṁ bhāvitattā bahulīkatattā adaḷiddoti vuccatīti.
<p rend="subhead" sid="48">8, ādiccasuttaṃ</p>
<p n="516"/>Sāvatthīnidānaṁ. <pb ed="P" n="5.101" set="S"/>Ādiccassa bhikkhave udayato etaṁ
pubbaṅgamaṁ etaṁ pubbanimittaṁ yadidaṁ aruṇuggaṁ. Evameva kho bhikkhave
bhikkhuno sattannaṁ bojjhaṅgānaṁ uppādāya etaṁ pubbaṅgamaṁ etaṁ
pubbanimittaṁ yadidaṁ kalyāṇamittatā. Kalyāṇamittassetaṁ bhikkhave
bhikkhuno pāṭikaṅkhaṁ satta bojjhaṅge bhāvessati satta bojjhaṅge
bahulīkarissati.
<p n="517"/>Kathañca bhikkhave bhikkhu kalyāṇamitto satta bojjhaṅge
bhāveti satta bojjhaṅge bahulīkaroti. Idha bhikkhave bhikkhu satisambojjhaṅgaṁ
bhāveti vivekanissitaṁ .pe. Upekkhāsambojjhaṅgaṁ
bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.
Evaṁ kho bhikkhave bhikkhu kalyāṇamitto satta bojjhaṅge bhāveti
satta bojjhaṅge bahulīkarotīti.
<p rend="subhead" sid="49">9, ajjhattikaṅgasuttaṃ</p>
<p n="518"/>Ajjhattikaṁ bhikkhave aṅganti karitvā nāññaṁ ekaṅgampi
samanupassāmi sattannaṁ bojjhaṅgānaṁ uppādāya yathayidaṁ bhikkhave
yonisomanasikāro. Yonisomanasikārasampannassetaṁ bhikkhave bhikkhuno
pāṭikaṅkhaṁ satta bojjhaṅge bhāvessati satta bojjhaṅge
bahulīkarissati.
<p n="519"/>Kathañca bhikkhave bhikkhu yonisomanasikārasampanno satta
<pb n="5.142"/>
Bojjhaṅge bhāveti satta bojjhaṅge bahulīkaroti. Idha bhikkhave
bhikkhu satisambojjhaṅgaṁ bhāveti vivekanissitaṁ .pe. Upekkhāsambojjhaṅgaṁ
bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.
Evaṁ kho bhikkhave bhikkhu yonisomanasikārasampanno
satta bojjhaṅge bhāveti satta bojjhaṅge bahulīkarotīti.
<p rend="subhead" sid="50">10, bāhiraṅgasuttaṃ</p>
<p n="520"/><pb ed="P" n="5.102" set="S"/>Bāhiraṁ bhikkhave aṅganti karitvā nāññaṁ ekaṅgampi
samanupassāmi sattannaṁ bojjhaṅgānaṁ uppādāya yathayidaṁ bhikkhave
kalyāṇamittatā. Kalyāṇamittassetaṁ bhikkhave bhikkhuno pāṭikaṅkhaṁ
satta bojjhaṅge bhāvessati satta bojjhaṅge bahulīkarissati.
<p n="521"/>Kathañca bhikkhave bhikkhu kalyāṇamitto satta bojjhaṅge
bhāveti satta bojjhaṅge bahulīkaroti. Idha bhikkhave bhikkhu satisambojjhaṅgaṁ
bhāveti vivekanissitaṁ .pe. Upekkhāsambojjhaṅgaṁ
bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.
Evaṁ kho bhikkhave bhikkhu kalyāṇamitto satta bojjhaṅge bhāveti
satta bojjhaṅge bahulīkarotīti.
Cakkavattivaggo pañcamo.
Tassuddānaṁ
vidhā cakkavatti māro ca duppañño paññavena ca
daḷiddo adaḷiddo ca ādicco aṅgena te dasāti.
<p rend="subhead" check="nosid">6, sākacchavaggo</p>
<p rend="subhead" sid="51">1, āhārasuttaṃ</p>
<pb n="5.143"/>
Bojjhaṅgachaṭṭhakaṁ chaṭṭhaṁ
<p n="522"/>Sāvatthīnidānaṁ. Pañcannañca vo <note n="1">Ma. Yu. ayaṁ pāṭho natthi.</note> bhikkhave nīvaraṇānaṁ
sattannañca bojjhaṅgānaṁ āhārañca anāhārañca desessāmi taṁ
suṇātha.
<p n="523"/>Ko ca bhikkhave āhāro anuppannassa vā kāmacchandassa
uppādāya uppannassa vā kāmacchandassa bhiyyobhāvāya
vepullāya. Atthi bhikkhave subhanimittaṁ tattha ayonisomanasikārabahulīkāro
ayamāhāro anuppannassa vā kāmacchandassa uppādāya
uppannassa vā kāmacchandassa bhiyyobhāvāya vepullāya.
<p n="524"/>Ko ca bhikkhave āhāro anuppannassa vā byāpādassa
uppādāya uppannassa vā byāpādassa bhiyyobhāvāya vepullāya.
Atthi bhikkhave paṭighanimittaṁ tattha ayonisomanasikārabahulīkāro ayamāhāro
anuppannassa vā byāpādassa uppādāya uppannassa vā
byāpādassa bhiyyobhāvāya vepullāya.
<p n="525"/>Ko ca bhikkhave āhāro anuppannassa vā thīnamiddhassa
uppādāya uppannassa vā thīnamiddhassa bhiyyobhāvāya vepullāya.
Atthi bhikkhave arati tandi vijambhikā <note n="2">Ma. Yu. vijambhitā.</note> bhattasammado cetaso ca
līnattaṁ tattha ayonisomanasikārabahulakāro ayamāhāro anuppannassa
vā thīnamiddhassa uppādāya uppannassa vā thīnamiddhassa
<pb n="5.144"/>
Bhiyyobhāvāya vepullāya.
<p n="526"/>Ko ca bhikkhave āhāro anuppannassa vā uddhaccakukkuccassa
uppādāya uppannassa vā uddhaccakukkuccassa bhiyyobhāvāya
vepullāya. Atthi bhikkhave cetaso avūpasamo tattha
ayonisomanasikārabahulīkāro ayamāhāro anuppannassa vā uddhaccakukkuccassa
uppādāya uppannassa vā uddhaccakukkuccassa bhiyyobhāvāya
vepullāya.
<p n="527"/>Ko ca bhikkhave āhāro anuppannāya vā vicikicchāya
uppādāya uppannāya vā vicikicchāya bhiyyobhāvāya vepullāya.
Atthi bhikkhave vicikicchaṭṭhāniyā <note n="1">Ma. vicikicchāṭṭhāniyā.</note> dhammā tattha ayonisomanasikārabahulīkāro
ayamāhāro anuppannāya vā vicikicchāya uppādāya
uppannāya vā vicikicchāya bhiyyobhāvāya vepullāya.
<p n="528"/>Ko ca bhikkhave āhāro anuppannassa vā satisambojjhaṅgassa
uppādāya uppannassa vā satisambojjhaṅgassa
bhāvanāya pāripūriyā. Atthi bhikkhave satisambojjhaṅgaṭṭhāniyā
dhammā tattha yonisomanasikārabahulīkāro ayamāhāro anuppannassa
vā satisambojjhaṅgassa uppādāya uppannassa vā satisambojjhaṅgassa
bhāvanāya pāripūriyā.
<p n="529"/>Ko ca bhikkhave āhāro anuppannassa vā dhammavicaya-
sambojjhaṅgassa uppādāya uppannassa vā dhammavicayasambojjhaṅgassa
<pb n="5.145"/>
Bhāvanāya pāripūriyā. Atthi bhikkhave kusalākusalā dhammā sāvajjānavajjā
dhammā hīnappaṇītā dhammā kaṇhasukkasappaṭibhāgā dhammā
tattha yonisomanasikārabahulīkāro ayamāhāro anuppannassa vā
dhammavicayasambojjhaṅgassa vicayasambojjhaṅgassa uppādāya uppannassa vā
dhammavicayasambojjhaṅgassa bhāvanāya pāripūriyā.
<p n="530"/>Ko ca bhikkhave āhāro anuppannassa vā viriyasambojjhaṅgassa
uppādāya uppannassa vā viriyasambojjhaṅgassa
bhāvanāya pāripūriyā. Atthi bhikkhave ārabhadhātu nikkamadhātu
parakkamadhātu tattha yonisomanasikārabahulīkāro ayamāhāro anuppannassa
vā viriyasambojjhaṅgassa uppādāya uppannassa vā
viriyasambojjhaṅgassa bhāvanāya pāripūriyā.
<p n="531"/>Ko ca bhikkhave āhāro anuppannassa vā pītisambojjhaṅgassa
uppādāya uppannassa vā pītisambojjhaṅgassa
bhāvanāya pāripūriyā. Atthi bhikkhave pītisambojjhaṅgaṭṭhāniyā
dhammā tattha yonisomanasikārabahulīkāro ayamāhāro anuppannassa
vā pītisambojjhaṅgassa uppādāya uppannassa vā pītisambojjhaṅgassa
bhāvanāya pāripūriyā.
<p n="532"/>Ko ca bhikkhave āhāro anuppannassa vā passaddhisambojjhaṅgassa
uppādāya uppannassa vā passaddhisambojjhaṅgassa
bhāvanāya pāripūriyā. Atthi bhikkhave kāyappassaddhi cittappassaddhi
<pb n="5.146"/>
Tattha yonisomanasikārabahulīkāro ayamāhāro anuppannassa
vā passaddhisambojjhaṅgassa uppādāya uppannassa vā
passaddhisambojjhaṅgassa bhāvanāya pāripūriyā.
<p n="533"/><pb ed="P" n="5.105" set="S"/>Ko ca bhikkhave āhāro anuppannassa vā samādhisambojjhaṅgassa
uppādāya uppannassa vā samādhisambojjhaṅgassa
bhāvanāya pāripūriyā. Atthi bhikkhave samādhinimittaṁ abyagganimittaṁ
tattha yonisomanasikārabahulīkāro ayamāhāro anuppannassa vā
samādhisambojjhaṅgassa uppādāya uppannassa vā samādhisambojjhaṅgassa
bhāvanāya pāripūriyā.
<p n="534"/>Ko ca bhikkhave āhāro anuppannassa vā
upekkhāsambojjhaṅgassa uppādāya uppannassa vā upekkhāsambojjhaṅgassa
bhāvanāya pāripūriyā. Atthi bhikkhave upekkhāsambojjhaṅgaṭṭhāniyā
dhammā tattha yonisomanasikārabahulīkāro ayamāhāro anuppannassa
vā upekkhāsambojjhaṅgassa uppādāya uppannassa vā upekkhāsambojjhaṅgassa
bhāvanāya pāripūriyā.
<p n="535"/>Ko ca bhikkhave anāhāro anuppannassa vā kāmacchandassa
uppādāya uppannassa vā kāmacchandassa bhiyyobhāvāya
vepullāya. Atthi bhikkhave asubhanimittaṁ tattha yonisomanasikārabahulīkāro
ayamanāhāro anuppannassa vā kāmacchandassa uppādāya
uppannassa vā kāmacchandassa bhiyyobhāvāya vepullāya.
<pb n="5.147"/>
<p n="536"/>Ko ca bhikkhave anāhāro anuppannassa vā byāpādassa
uppādāya uppannassa vā byāpādassa bhiyyobhāvāya vepullāya.
Atthi bhikkhave cetovimutti tattha yonisomanasikārabahulīkāro ayamanāhāro
anuppannassa vā byāpādassa uppādāya uppannassa
vā byāpādassa bhiyyobhāvāya vepullāya.
<p n="537"/>Ko ca bhikkhave anāhāro anuppannassa vā thīnamiddhassa
uppādāya uppannassa vā thīnamiddhassa bhiyyobhāvāya vepullāya.
Atthi bhikkhave ārabhadhātu nikkamadhātu parakkamadhātu tattha
yonisomanasikārabahulīkāro ayamanāhāro anuppannassa vā thīnamiddhassa
uppādāya uppannassa vā thīnamiddhassa bhiyyobhāvāya vepullāya.
<p n="538"/>Ko ca bhikkhave anāhāro anuppannassa vā uddhaccakukkuccassa
uppādāya uppannassa vā uddhaccakukkuccassa bhiyyobhāvāya
vepullāya. Atthi bhikkhave cetaso vūpasamo tattha
yonisomanasikārabahulīkāro ayamanāhāro anuppannassa vā uddhaccakukkuccassa
uppādāya uppannassa vā uddhaccakukkuccassa bhiyyobhāvāya
vepullāya.
<p n="539"/>Ko ca bhikkhave anāhāro anuppannāya vā vicikicchāya
uppādāya uppannāya vā vicikicchāya bhiyyobhāvāya vepullāya.
Atthi bhikkhave kusalākusalā dhammā sāvajjānavajjā dhammā hīnappaṇītā
dhammā kaṇhasukkasappaṭibhāgā dhammā tattha yonisomanasikārabahulīkāro
<pb n="5.148"/>
Ayamanāhāro anuppannāya vā vicikicchāya
uppādāya uppannāya vā vicikicchāya bhiyyobhāvāya vepullāya.
<p n="540"/>Ko ca bhikkhave anāhāro anuppannassa vā satisambojjhaṅgassa
uppādāya uppannassa vā satisambojjhaṅgassa
bhāvanāya pāripūriyā. Atthi bhikkhave satisambojjhaṅgaṭṭhāniyā
dhammā tattha amanasikārabahulīkāro ayamanāhāro anuppannassa vā
satisambojjhaṅgassa uppādāya uppannassa vā satisambojjhaṅgassa
bhāvanāya pāripūriyā.
<p n="541"/>Ko ca bhikkhave anāhāro anuppannassa vā
dhammavicayasambojjhaṅgassa uppādāya uppannassa vā dhammavicayasambojjhaṅgassa
bhāvanāya pāripūriyā. Atthi bhikkhave kusalākusalā dhammā sāvajjānavajjā
dhammā hīnappaṇītā dhammā kaṇhasukkasappaṭibhāgā dhammā
tattha amanasikārabahulīkāro ayamanāhāro anuppannassa vā
dhammavicayasambojjhaṅgassa uppādāya uppannassa vā dhammavicayasambojjhaṅgassa
bhāvanāya pāripūriyā.
<p n="542"/>Ko ca bhikkhave anāhāro anuppannassa vā
viriyasambojjhaṅgassa uppādāya uppannassa vā viriyasambojjhaṅgassa
bhāvanāya pāripūriyā. Atthi bhikkhave ārabbhadhātu nikkamadhātu
parakkamadhātu tattha amanasikārabahulīkāro ayamanāhāro anuppannassa
vā viriyasambojjhaṅgassa uppādāya uppannassa vā
<pb n="5.149"/>
Viriyasambojjhaṅgassa bhāvanāya pāripūriyā.
<p n="543"/>Ko ca bhikkhave anāhāro anuppannassa vā
pītisambojjhaṅgassa uppādāya uppannassa vā pītisambojjhaṅgassa
bhāvanāya pāripūriyā. Atthi bhikkhave pītisambojjhaṅgaṭṭhāniyā
dhammā tattha amanasikārabahulīkāro ayamanāhāro anuppannassa
vā pītisambojjhaṅgassa uppādāya uppannassa vā pītisambojjhaṅgassa
bhāvanāya pāripūriyā.
<p n="544"/>Ko ca bhikkhave anāhāro anuppannassa vā
passaddhisambojjhaṅgassa uppādāya uppannassa vā passaddhisambojjhaṅgassa
bhāvanāya pāripūriyā. Atthi bhikkhave kāyappassaddhi cittappassaddhi
tattha amanasikārabahulīkāro ayamanāhāro anuppannassa vā
passaddhisambojjhaṅgassa uppādāya uppannassa vā passaddhisambojjhaṅgassa
bhāvanāya pāripūriyā.
<p n="545"/>Ko ca bhikkhave anāhāro anuppannassa vā
samādhisambojjhaṅgassa uppādāya uppannassa vā samādhisambojjhaṅgassa
bhāvanāya pāripūriyā. Atthi bhikkhave samādhinimittaṁ abyagganimittaṁ
tattha amanasikārabahulīkāro ayamanāhāro anuppannassa vā samādhisambojjhaṅgassa
uppādāya uppannassa vā samādhisambojjhaṅgassa
bhāvanāya pāripūriyā.
<p n="546"/>Ko ca bhikkhave anāhāro anuppannassa vā
<pb n="5.150"/>
Upekkhāsambojjhaṅgassa uppādāya uppannassa vā upekkhāsambojjhaṅgassa
bhāvanāya pāripūriyā. Atthi bhikkhave upekkhāsambojjhaṅgaṭṭhāniyā
dhammā tattha amanasikārabahulīkāro ayamanāhāro anuppannassa vā
upekkhāsambojjhaṅgassa uppādāya uppannassa vā upekkhāsambojjhaṅgassa
bhāvanāya pāripūriyāti.
<p rend="subhead" sid="52">2, pariyāyasuttaṃ</p>
<p n="547"/><pb ed="P" n="5.108" set="S"/>Atha kho sambahulā bhikkhū pubbaṇhasamayaṁ nivāsetvā
pattacīvaramādāya sāvatthiṁ piṇḍāya pāvisiṁsu. Atha kho tesaṁ
bhikkhūnaṁ etadahosi atippago kho tāva sāvatthiyaṁ piṇḍāya carituṁ
yannūna mayaṁ yena aññatitthiyānaṁ paribbājakānaṁ ārāmo
tenupasaṅkameyyāmāti. Atha kho te bhikkhū yena aññatitthiyānaṁ
paribbājakānaṁ ārāmo tenupasaṅkamiṁsu upasaṅkamitvā tehi aññatitthiyehi
paribbājakehi saddhiṁ sammodiṁsu sammodanīyaṁ kathaṁ sārāṇīyaṁ
vītisāretvā ekamantaṁ nisīdiṁsu. Ekamantaṁ nisinne kho te bhikkhū
te aññatitthiyā paribbājakā etadavocuṁ samaṇo āvuso
gotamo sāvakānaṁ evaṁ dhammaṁ deseti etha tumhe bhikkhave
pañca nīvaraṇe pahāya cetaso upakkilese paññāya dubbalīkaraṇe
satta bojjhaṅge yathābhūtaṁ bhāvethāti. Mayampi kho āvuso
sāvakānaṁ evaṁ dhammaṁ desema etha tumhe āvuso pañca
nīvaraṇe pahāya cetaso upakkilese paññāya dubbalīkaraṇe satta
bojjhaṅge yathābhūtaṁ bhāvethāti. Idha no āvuso ko viseso
<pb n="5.151"/>
Ko adhippāyaso kinnānākaraṇaṁ samaṇassa vā gotamassa amhākaṁ vā
yadidaṁ dhammadesanāya vā dhammadesanaṁ anusāsaniyā vā anusāsananti <note n="1">Ma. Yu. anusāsaninti. evamupari.</note>.
<p n="548"/>Atha kho te bhikkhū tesaṁ aññatitthiyānaṁ paribbājakānaṁ
bhāsitaṁ neva abhinandiṁsu nappaṭikkosiṁsu anabhinanditvā appaṭikkositvā
uṭṭhāyāsanā pakkamiṁsu bhagavato santike etassa bhāsitassa
atthaṁ ājānissāmāti.
<p n="549"/>Atha kho te bhikkhū sāvatthiyaṁ piṇḍāya caritvā pacchābhattaṁ
piṇḍapātapaṭikkantā yena bhagavā tenupasaṅkamiṁsu upasaṅkamitvā
bhagavantaṁ abhivādetvā ekamantaṁ nisīdiṁsu. <pb ed="P" n="5.109" set="S"/>Ekamantaṁ nisinnā kho
te bhikkhū bhagavantaṁ etadavocuṁ idha mayaṁ bhante pubbaṇhasamayaṁ
nivāsetvā pattacīvaramādāya sāvatthiṁ piṇḍāya pavisimha. Tesaṁ
no bhante amhākaṁ etadahosi atippago kho tāva sāvatthiyaṁ
piṇḍāya carituṁ yannūna mayaṁ yena aññatitthiyānaṁ paribbājakānaṁ
ārāmo tenupasaṅkameyyāmāti. Atha kho mayaṁ bhante yena aññatitthiyānaṁ
paribbājakānaṁ ārāmo tenupasaṅkamimha upasaṅkamitvā
tehi aññatitthiyehi paribbājakehi saddhiṁ sammodimha sammodanīyaṁ
kathaṁ sārāṇīyaṁ vītisāretvā ekamantaṁ nisīdimha. Ekamantaṁ nisinne
kho amhe bhante te <note n="2">Yu. ayaṁ pāṭho natthi.</note> aññatitthiyā paribbājakā etadavocuṁ
samaṇo āvuso gotamo sāvakānaṁ evaṁ dhammaṁ deseti etha
tumhe bhikkhave pañca nīvaraṇe pahāya cetaso upakkilese
<pb n="5.152"/>
Paññāya dubbalīkaraṇe satta bojjhaṅge yathābhūtaṁ bhāvethāti.
Mayampi kho āvuso sāvakānaṁ evaṁ dhammaṁ desema etha tumhe
āvuso pañca nīvaraṇe pahāya cetaso upakkilese paññāya
dubbalīkaraṇe satta bojjhaṅge yathābhūtaṁ bhāvethāti. Idha no
āvuso ko viseso ko adhippāyaso kinnānākaraṇaṁ samaṇassa
vā gotamassa amhākaṁ vā yadidaṁ dhammadesanāya vā dhammadesanaṁ
anusāsaniyā vā anusāsananti.
<p n="550"/>Atha kho mayaṁ bhante tesaṁ aññatitthiyānaṁ paribbājakānaṁ
bhāsitaṁ neva abhinandimha nappaṭikkosimha anabhinanditvā appaṭikkositvā
uṭṭhāyāsanā pakkamimha bhagavato santike etassa bhāsitassa
atthaṁ ājānissāmāti.
<p n="551"/>Evaṁvādino bhikkhave aññatitthiyā paribbājakā evamassu
vacanīyā atthi panāvuso pariyāyo yaṁ pariyāyaṁ āgamma pañca
nīvaraṇā dasa honti satta bojjhaṅgā catuddasāti. Evaṁ
puṭṭhā bhikkhave aññatitthiyā paribbājakā na ceva sampāyissanti
uttariñca vighātaṁ āpajjissanti. Taṁ kissa hetu. Yathā taṁ
bhikkhave avisayasmiṁ. Nāhantaṁ bhikkhave passāmi sadevake loke
samārake sabrahmake sassamaṇabrāhmaṇiyā pajāya sadevamanussāya
yo imesaṁ pañhānaṁ veyyākaraṇena cittaṁ ārādheyya aññatra
tathāgatena vā tathāgatasāvakena vā ito vā pana sutvā.
<pb n="5.153"/>
<p n="552"/><pb ed="P" n="5.110" set="S"/>Katamo ca bhikkhave pariyāyo yaṁ pariyāyaṁ āgamma
pañca nīvaraṇā dasa honti.
<p n="553"/>Yadapi bhikkhave ajjhattaṁ kāmacchando tadapi nīvaraṇaṁ
yadapi bahiddhā kāmacchando tadapi nīvaraṇaṁ kāmacchandanīvaraṇanti
iti hidaṁ uddesaṁ āgacchati <note n="1">Ma. gacchati. evamupari.</note>. Tadamināpetaṁ pariyāyena dvayaṁ hoti.
<p n="554"/>Yadapi bhikkhave ajjhattaṁ byāpādo tadapi nīvaraṇaṁ
yadapi bahiddhā byāpādo tadapi nīvaraṇaṁ byāpādanīvaraṇanti
iti hidaṁ uddesaṁ āgacchati. Tadamināpetaṁ pariyāyena dvayaṁ hoti.
<p n="555"/>Yadapi bhikkhave thīnaṁ tadapi nīvaraṇaṁ yadapi middhaṁ
tadapi nīvaraṇaṁ thīnamiddhanīvaraṇanti iti hidaṁ uddesaṁ āgacchati.
Tadamināpetaṁ pariyāyena dvayaṁ hoti.
<p n="556"/>Yadapi bhikkhave uddhaccaṁ tadapi nīvaraṇaṁ yadapi
kukkuccaṁ tadapi nīvaraṇaṁ uddhaccakukkuccanīvaraṇanti iti hidaṁ
uddesaṁ āgacchati. Tadamināpetaṁ pariyāyena dvayaṁ hoti.
<p n="557"/>Yadapi bhikkhave ajjhattaṁ dhammesu vicikicchā tadapi
nīvaraṇaṁ yadapi bahiddhā dhammesu vicikicchā tadapi nīvaraṇaṁ
vicikicchānīvaraṇanti iti hidaṁ uddesaṁ āgacchati. Tadamināpetaṁ
pariyāyena dvayaṁ hoti.
<p n="558"/>Ayaṁ kho bhikkhave pariyāyo yaṁ pariyāyaṁ āgamma pañca
nīvaraṇā dasa honti.
<pb n="5.154"/>
<p n="559"/>Katamo ca bhikkhave pariyāyo yaṁ pariyāyaṁ āgamma
satta bojjhaṅgā catuddasa honti.
<p n="560"/>Yadapi bhikkhave ajjhattaṁ dhammesu sati tadapi satisambojjhaṅgo
yadapi bahiddhā dhammesu sati tadapi satisambojjhaṅgo
satisambojjhaṅgoti iti hidaṁ uddesaṁ āgacchati.
Tadamināpetaṁ pariyāyena dvayaṁ hoti.
<p n="561"/><pb ed="P" n="5.111" set="S"/>Yadapi bhikkhave ajjhattaṁ dhammesu paññāya pavicinati
paricarati parivīmaṁsamāpajjati tadapi dhammavicayasambojjhaṅgo yadapi
bahiddhā dhammesu paññāya pavicinati paricarati parivīmaṁsamāpajjati
tadapi dhammavicayasambojjhaṅgo dhammavicayasambojjhaṅgoti iti hidaṁ
uddesaṁ āgacchati. Tadamināpetaṁ pariyāyena dvayaṁ hoti.
<p n="562"/>Yadapi bhikkhave kāyikaṁ viriyaṁ tadapi viriyasambojjhaṅgo
yadapi cetasikaṁ viriyaṁ tadapi viriyasambojjhaṅgo viriyasambojjhaṅgoti
iti hidaṁ uddesaṁ āgacchati. Tadamināpetaṁ pariyāyena dvayaṁ hoti.
<p n="563"/>Yadapi bhikkhave savitakkasavicārā pīti tadapi pītisambojjhaṅgo
yadapi avitakkāvicārā pīti tadapi pītisambojjhaṅgo
pītisambojjhaṅgoti iti hidaṁ uddesaṁ āgacchati. Tadamināpetaṁ
pariyāyena dvayaṁ hoti.
<p n="564"/>Yadapi bhikkhave kāyappassaddhi tadapi passaddhisambojjhaṅgo
yadapi cittappassaddhi tadapi passaddhisambojjhaṅgo passaddhisambojjhaṅgoti
<pb n="5.155"/>
Iti hidaṁ uddesaṁ āgacchati. Tadamināpetaṁ
pariyāyena dvayaṁ hoti.
<p n="565"/>Yadapi bhikkhave savitakko savicāro samādhi tadapi
samādhisambojjhaṅgo yadapi avitakko avicāro samādhi tadapi
samādhisambojjhaṅgo samādhisambojjhaṅgoti iti hidaṁ uddesaṁ
āgacchati. Tadamināpetaṁ pariyāyena dvayaṁ hoti.
<p n="566"/>Yadapi bhikkhave ajjhattaṁ dhammesu upekkhā tadapi
upekkhāsambojjhaṅgo yadapi bahiddhā dhammesu upekkhā tadapi
upekkhāsambojjhaṅgo upekkhāsambojjhaṅgoti iti hidaṁ uddesaṁ
āgacchati. Tadamināpetaṁ pariyāyena dvayaṁ hoti.
<p n="567"/>Ayaṁ kho bhikkhave pariyāyo yaṁ pariyāyaṁ āgamma
satta bojjhaṅgā catuddasāti.
<p rend="subhead" sid="53">3, aggisuttaṃ</p>
<p n="568"/><pb ed="P" n="5.112" set="S"/>Atha kho sambahulā bhikkhū pubbaṇhasamayaṁ nivāsetvā
pattacīvaramādāya sāvatthiṁ piṇḍāya pāvisiṁsu <note n="1">Ma. Yu. sabbattha pavisiṁsu.</note>. (pariyāyasuttasadisaṁ).
Evaṁvādino bhikkhave aññatitthiyā paribbājakā evamassu
vacanīyā yasmiṁ āvuso samaye līnaṁ cittaṁ hoti katamesaṁ tasmiṁ
samaye bojjhaṅgānaṁ akālo bhāvanāya. Katamesaṁ tasmiṁ samaye
bojjhaṅgānaṁ kālo bhāvanāya. Yasmiṁ panāvuso samaye uddhataṁ
cittaṁ hoti katamesaṁ tasmiṁ samaye bojjhaṅgānaṁ akālo bhāvanāya.
Katamesaṁ tasmiṁ samaye bojjhaṅgānaṁ kālo bhāvanāyāti. Evaṁ
<pb n="5.156"/>
Puṭṭhā bhikkhave aññatitthiyā paribbājakā na ceva sampāyissanti
uttariñca vighātaṁ āpajjissanti. Taṁ kissa hetu. Yathā taṁ
bhikkhave avisayasmiṁ. Nāhantaṁ bhikkhave passāmi sadevake loke
samārake sabrahmake sassamaṇabrāhmaṇiyā pajāya sadevamanussāya
yo imesaṁ pañhānaṁ veyyākaraṇena cittaṁ ārādheyya aññatra
tathāgatena vā tathāgatasāvakena vā ito vā pana sutvā.
<p n="569"/>Yasmiṁ pana <note n="1">Ma. Yu. panasaddo natthi.</note> bhikkhave samaye līnaṁ cittaṁ hoti akālo tasmiṁ
samaye passaddhisambojjhaṅgassa bhāvanāya akālo samādhisambojjhaṅgassa
bhāvanāya akālo upekkhāsambojjhaṅgassa bhāvanāya.
Taṁ kissa hetu. Līnaṁ bhikkhave cittaṁ taṁ etehi dhammehi dussamuṭṭhāpayaṁ
hoti. Seyyathāpi bhikkhave puriso parittaṁ aggiṁ ujjāletukāmo
assa so tattha allāni ceva tiṇāni pakkhipeyya allāni <note n="2">Ma. ca. evamupari.</note>
gomayāni pakkhipeyya allāni kaṭṭhāni pakkhipeyya <pb ed="P" n="5.113" set="S"/>udakavātañca
dadeyya paṁsukāni <note n="3">Ma. paṁsukena. evamupari.</note> ca okireyya bhabbo nu kho so puriso
parittaṁ aggiṁ ujjāletunti. No hetaṁ bhante. Evameva kho
bhikkhave yasmiṁ samaye līnaṁ cittaṁ hoti akālo tasmiṁ samaye
passaddhisambojjhaṅgassa bhāvanāya akālo samādhisambojjhaṅgassa
bhāvanāya akālo upekkhāsambojjhaṅgassa bhāvanāya. Taṁ kissa
hetu. Līnaṁ bhikkhave cittaṁ taṁ etehi dhammehi dussamuṭṭhāpayaṁ hoti.
<p n="570"/>Yasmiñca kho bhikkhave samaye līnaṁ cittaṁ hoti kālo
<pb n="5.157"/>
Tasmiṁ samaye dhammavicayasambojjhaṅgassa bhāvanāya kālo viriyasambojjhaṅgassa
bhāvanāya kālo pītisambojjhaṅgassa bhāvanāya.
Taṁ kissa hetu. Līnaṁ bhikkhave cittaṁ taṁ etehi dhammehi
susamuṭṭhāpayaṁ hoti. Seyyathāpi bhikkhave puriso parittaṁ aggiṁ
ujjāletukāmo assa so tattha sukkhāni ceva tiṇāni pakkhipeyya
sukkhāni gomayāni pakkhipeyya sukkhāni kaṭṭhāni pakkhipeyya mukhavātañca
dadeyya na ca paṁsukena okireyya bhabbo nu kho so
puriso parittaṁ aggiṁ ujjāletunti <note n="1">Ma. ujjālitunti.</note>. Evaṁ bhante. Evameva
kho bhikkhave yasmiṁ samaye līnaṁ cittaṁ hoti kālo tasmiṁ samaye
dhammavicayasambojjhaṅgassa bhāvanāya kālo viriyasambojjhaṅgassa
bhāvanāya kālo pītisambojjhaṅgassa bhāvanāya. Taṁ kissa hetu.
Līnaṁ bhikkhave cittaṁ taṁ etehi dhammehi susamuṭṭhāpayaṁ hoti.
<p n="571"/>Yasmiṁ bhikkhave samaye uddhataṁ cittaṁ hoti akālo
tasmiṁ samaye dhammavicayasambojjhaṅgassa bhāvanāya akālo viriyasambojjhaṅgassa
bhāvanāya akālo <pb ed="P" n="5.114" set="S"/>pītisambojjhaṅgassa bhāvanāya.
Taṁ kissa hetu. Uddhataṁ bhikkhave cittaṁ taṁ etehi dhammehi
duvūpasamayaṁ hoti. Seyyathāpi bhikkhave puriso mahantaṁ aggikkhandhaṁ
nibbāpetukāmo assa so tattha sukkhāni ceva tiṇāni pakkhipeyya
sukkhāni gomayāni pakkhipeyya sukkhāni kaṭṭhāni pakkhipeyya mukhavātañca
dadeyya na ca paṁsukena okireyya bhabbo nu kho so
<pb n="5.158"/>
Puriso mahantaṁ aggikkhandhaṁ nibbāpetunti. No hetaṁ bhante.
Evameva kho bhikkhave yasmiṁ samaye uddhataṁ cittaṁ hoti akālo
tasmiṁ samaye dhammavicayasambojjhaṅgassa bhāvanāya akālo viriyasambojjhaṅgassa
bhāvanāya akālo pītisambojjhaṅgassa bhāvanāya.
Taṁ kissa hetu. Uddhataṁ bhikkhave cittaṁ taṁ etehi dhammehi
duvūpasamayaṁ hoti.
<p n="572"/>Yasmiñca kho bhikkhave samaye uddhataṁ cittaṁ hoti
kālo tasmiṁ samaye passaddhisambojjhaṅgassa bhāvanāya kālo
samādhisambojjhaṅgassa bhāvanāya kālo upekkhāsambojjhaṅgassa
bhāvanāya. Taṁ kissa hetu. Uddhataṁ bhikkhave cittaṁ taṁ etehi
dhammehi suvūpasamayaṁ hoti. Seyyathāpi bhikkhave puriso mahantaṁ
aggikkhandhaṁ nibbāpetukāmo assa so tattha allāni ceva
tiṇāni pakkhipeyya allāni gomayāni pakkhipeyya allāni kaṭṭhāni
pakkhipayya udakavātañca dadeyya paṁsukāni ca okireyya bhabbo
nu kho so puriso mahantaṁ aggikkhandhaṁ nibbāpetunti. Evaṁ bhante.
Evameva kho bhikkhave yasmiṁ samaye uddhataṁ <pb ed="P" n="5.115" set="S"/>cittaṁ hoti kālo
tasmiṁ samaye passaddhisambojjhaṅgassa bhāvanāya kālo samādhisambojjhaṅgassa
bhāvanāya kālo upekkhāsambojjhaṅgassa bhāvanāya.
Taṁ kissa hetu. Uddhataṁ bhikkhave cittaṁ taṁ etehi dhammehi suvūpasamayaṁ
hoti. Satiñca khvāhaṁ bhikkhave sabbatthikaṁ vadāmīti.
<p rend="subhead" sid="54">4, mettāsahagatasuttaṃ</p>
<pb n="5.159"/>
<p n="573"/>Ekaṁ samayaṁ bhagavā koliyesu viharati haliddavasanannāma
koliyānaṁ nigamo. Atha kho sambahulā bhikkhū pubbaṇhasamayaṁ
nivāsetvā pattacīvaramādāya haliddavasanaṁ piṇḍāya pāvisiṁsu.
Atha kho tesaṁ bhikkhūnaṁ etadahosi atippago kho tāva haliddavasanaṁ
piṇḍāya carituṁ yannūna mayaṁ yena aññatitthiyānaṁ paribbājakānaṁ
ārāmo tenupasaṅkameyyāmāti.
<p n="574"/>Atha kho te bhikkhū yena aññatitthiyānaṁ paribbājakānaṁ
ārāmo tenupasaṅkamiṁsu upasaṅkamitvā tehi aññatitthiyehi
paribbājakehi saddhiṁ sammodiṁsu sammodanīyaṁ kathaṁ sārāṇīyaṁ vītisāretvā
ekamantaṁ nisīdiṁsu. Ekamantaṁ nisinne kho te bhikkhū
te <note n="1">ma ayaṁ pāṭho natthi.</note> aññatitthiyā paribbājakā etadavocuṁ.
<p n="575"/>Samaṇo āvuso gotamo sāvakānaṁ evaṁ dhammaṁ deseti
etha tumhe bhikkhave pañca nīvaraṇe pahāya cetaso upakkilese
paññāya dubbalīkaraṇe mettāsahagatena cetasā ekaṁ disaṁ pharitvā
viharatha tathā dutiyaṁ. Tathā tatiyaṁ. Tathā catutthaṁ. Iti
uddhamadho tiriyaṁ sabbadhi sabbattatāya sabbāvantaṁ lokaṁ mettāsahagatena
cetasā vipulena mahaggatena appamāṇena averena
abyāpajjhena pharitvā viharatha.
<p n="576"/>Karuṇāsahagatena cetasā ekaṁ disaṁ pharitvā viharatha tathā
dutiyaṁ. Tathā tatiyaṁ. Tathā catutthaṁ. Iti uddhamadho tiriyaṁ sabbadhi
<pb n="5.160"/>
Sabbattatāya sabbāvantaṁ lokaṁ karuṇāsahagatena cetasā vipulena
mahaggatena appamāṇena averena abyāpajjhena pharitvā viharatha.
<p n="577"/>Muditāsahagatena cetasā ekaṁ disaṁ pharitvā viharatha tathā
dutiyaṁ. Tathā tatiyaṁ. Tathā catutthaṁ. Iti uddhamadho tiriyaṁ sabbadhi
sabbattatāya sabbāvantaṁ lokaṁ muditāsahagatena cetasā vipulena
mahaggatena appamāṇena averena abyāpajjhena pharitvā viharatha.
<p n="578"/>Upekkhāsahagatena cetasā ekaṁ disaṁ pharitvā viharatha tathā
dutiyaṁ. Tathā tatiyaṁ. Tathā catutthaṁ. Iti uddhamadho tiriyaṁ sabbadhi
sabbattatāya sabbāvantaṁ lokaṁ upekkhāsahagatena cetasā vipulena
mahaggatena appamāṇena averena abyāpajjhena pharitvā viharathāti.
<p n="579"/>Mayampi kho āvuso sāvakānaṁ evaṁ dhammaṁ desema
etha tumhe āvuso pañca nīvaraṇe pahāya cetaso upakkilese
paññāya dubbalīkaraṇe mettāsahagatena cetasā ekaṁ disaṁ pharitvā
viharatha .pe.
<p n="580"/>Upekkhāsahagatena cetasā ekaṁ disaṁ pharitvā viharatha tathā
dutiyaṁ. Tathā tatiyaṁ. Tathā catutthaṁ. Iti uddhamadho tiriyaṁ sabbadhi
sabbattatāya sabbāvantaṁ lokaṁ upekkhāsahagatena cetasā vipulena
mahaggatena appamāṇena averena abyāpajjhena pharitvā viharathāti.
<p n="581"/>Idha no āvuso ko viseso ko adhippāyaso kinnānākaraṇaṁ
samaṇassa vā gotamassa amhākaṁ vā yadidaṁ <pb ed="P" n="5.117" set="S"/>dhammadesanāya
<pb n="5.161"/>
Vā dhammadesanaṁ anusāsaniyā vā anusāsananti.
<p n="582"/>Atha kho te bhikkhū tesaṁ aññatitthiyānaṁ paribbājakānaṁ
bhāsitaṁ neva abhinandiṁsu nappaṭikkosiṁsu anabhinanditvā appaṭikkositvā
uṭṭhāyāsanā pakkamiṁsu bhagavato santike etassa bhāsitassa
atthaṁ ājānissāmāti.
<p n="583"/>Atha kho te bhikkhū haliddavasane piṇḍāya caritvā
pacchābhattaṁ piṇḍapātapaṭikkantā yena bhagavā tenupasaṅkamiṁsu upasaṅkamitvā
bhagavantaṁ abhivādetvā ekamantaṁ nisīdiṁsu. Ekamantaṁ
nisinnā kho te bhikkhū bhagavantaṁ etadavocuṁ.
<p n="584"/>Idha mayaṁ bhante pubbaṇhasamayaṁ nivāsetvā pattacīvaramādāya
haliddavasanaṁ <note n="1">Ma. Yu. haliddavasane. evamupari.</note> piṇḍāya pavisimha. Tesaṁ no bhante
amhākaṁ etadahosi atippago kho tāva haliddavasanaṁ piṇḍāya
carituṁ yannūna mayaṁ yena aññatitthiyānaṁ paribbājakānaṁ ārāmo
tenupasaṅkameyyāmāti.
<p n="585"/>Atha kho mayaṁ bhante yena aññatitthiyānaṁ paribbājakānaṁ
ārāmo tenupasaṅkamimha upasaṅkamitvā tehi aññatitthiyehi
paribbājakehi saddhiṁ sammodimha sammodanīyaṁ kathaṁ sārāṇīyaṁ
vītisāretvā ekamantaṁ nisīdimha. Ekamantaṁ nisinne kho amhe
bhante te aññatitthiyā paribbājakā etadavocuṁ.
<p n="586"/>Samaṇo āvuso gotamo sāvakānaṁ evaṁ dhammaṁ deseti
<pb n="5.162"/>
Etha tumhe bhikkhave pañca nīvaraṇe pahāya cetaso upakkilese
paññāya dubbalīkaraṇe mettāsahagatena cetasā ekaṁ disaṁ pharitvā
viharatha .pe.
<p n="587"/>Karuṇāsahagatena cetasā.
<p n="588"/>Muditāsahagatena cetasā.
<p n="589"/>Upekkhāsahagatena cetasā ekaṁ disaṁ pharitvā viharatha
tathā dutiyaṁ. Tathā tatiyaṁ. Tathā catutthaṁ. Iti uddhamadho
tiriyaṁ sabbadhi sabbattatāya sabbāvantaṁ lokaṁ upekkhāsahagatena
cetasā vipulena <pb ed="P" n="5.118" set="S"/>mahaggatena appamāṇena averena abyāpajjhena
pharitvā viharathāti.
<p n="590"/>Mayampi kho āvuso sāvakānaṁ evaṁ dhammaṁ desema
etha tumhe āvuso pañca nīvaraṇe pahāya cetaso upakkilese
paññāya dubbalīkaraṇe mettāsahagatena cetasā ekaṁ disaṁ pharitvā
viharatha .pe.
<p n="591"/>Karuṇāsahagatena cetasā.
<p n="592"/>Muditāsahagatena cetasā.
<p n="593"/>Upekkhāsahagatena cetasā ekaṁ disaṁ pharitvā viharatha
tathā dutiyā. Tathā tatiyaṁ. Tathā catutthaṁ. Iti uddhamadho
tiriyaṁ sabbadhi sabbattatāya sabbāvantaṁ lokaṁ upekkhāsahagatena
cetasā vipulena mahaggatena appamāṇena averena abyāpajjhena
<pb n="5.163"/>
Pharitvā viharathāti.
<p n="594"/>Idha no āvuso ko viseso ko adhippāyaso kinnānākaraṇaṁ
samaṇassa vā gotamassa amhākaṁ vā yadidaṁ dhammadesanāya
vā dhammadesanaṁ anusāsaniyā vā anusāsananti.
<p n="595"/>Atha kho mayaṁ bhante tesaṁ aññatitthiyānaṁ paribbājakānaṁ
bhāsitaṁ neva abhinandimha nappaṭikkosimha anabhinanditvā appaṭikkositvā
uṭṭhāyāsanā pakkamimha bhagavato santike etassa
bhāsitassa atthaṁ ājānissāmāti.
<p n="596"/>Evaṁvādino bhikkhave aññatitthiyā paribbājakā evamassu
vacanīyā kathaṁ bhāvitā panāvuso mettā cetovimutti kiṁgatikā hoti
kimparamā kimphalā kimpariyosānā. Kathaṁ bhāvitā panāvuso karuṇā
cetovimutti kiṁgatikā hoti kimparamā kimphalā kimpariyosānā.
Kathaṁ bhāvitā panāvuso muditā cetovimutti kiṁgatikā hoti kimparamā
kimphalā kimpariyosānā. Kathaṁ bhāvitā panāvuso upekkhā cetovimutti
kiṁgatikā hoti kimparamā kimphalā kimpariyosānāti. Evaṁ
puṭṭhā bhikkhave aññatitthiyā paribbājakā na ceva sampāyissanti
uttariñca vighātaṁ āpajjissanti. Taṁ kissa hetu. Yathā taṁ
bhikkhave avisayasmiṁ. Nāhantaṁ bhikkhave passāmi sadevake loke samārake
sabrahmake sassamaṇabrāhmaṇiyā pajāya sadevamanussāya yo imesaṁ
pañhānaṁ veyyākaraṇena cittaṁ ārādheyya aññatra tathāgatena vā
<pb n="5.164"/>
Tathāgatasāvakena vā ito vā pana sutvā.
<p n="597"/><pb ed="P" n="5.119" set="S"/>Kathaṁ bhāvitā ca bhikkhave mettā cetovimutti kiṁgatikā
hoti kimparamā kimphalā kimpariyosānā. Idha bhikkhave bhikkhu
mettāsahagataṁ satisambojjhaṅgaṁ bhāveti .pe. Mettāsahagataṁ
upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ
vossaggapariṇāmiṁ. So sace ākaṅkhati appaṭikūle paṭikūlasaññī
vihareyyanti paṭikūlasaññī tattha viharati sace ākaṅkhati paṭikūle
appaṭikūlasaññī vihareyyanti appaṭikūlasaññī tattha viharati sace
ākaṅkhati appaṭikūle ca paṭikūle ca paṭikūlasaññī vihareyyanti
paṭikūlasaññī tattha viharati sace ākaṅkhati paṭikūle ca appaṭikūle
ca appaṭikūlasaññī vihareyyanti appaṭikūlasaññī tattha viharati
sace ākaṅkhati appaṭikūlañca paṭikūlañca tadubhayaṁ abhinivajjetvā
upekkhako vihareyyaṁ sato sampajānoti upekkhako <note n="1">Ma. ca.</note> tattha viharati
sato sampajāno subhaṁ vā kho pana vimokkhaṁ upasampajja viharati.
Subhaparamāhaṁ bhikkhave mettācetovimuttiṁ vadāmi. Idha paññassa
bhikkhuno uttarivimuttiṁ appaṭivijjhato.
<p n="598"/>Kathaṁ bhāvitā ca bhikkhave karuṇā cetovimutti kiṁgatikā hoti
kimparamā kimphalā kimpariyosānā. Idha bhikkhave bhikkhu karuṇāsahagataṁ
satisambojjhaṅgaṁ bhāveti .pe. Karuṇāsahagataṁ upekkhāsambojjhaṅgaṁ
bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.
<pb n="5.165"/>
So sace ākaṅkhati appaṭikūle paṭikūlasaññī vihareyyanti
paṭikūlasaññī tattha viharati .pe. Sace ākaṅkhati appaṭikūlañca paṭikūlañca
tadubhayaṁ abhinivajjetvā upekkhako vihareyyaṁ sato sampajānoti
upekkhako tattha viharati sato sampajāno sabbaso vā pana rūpasaññānaṁ
samatikkamā paṭighasaññānaṁ atthaṅgamā nānattasaññānaṁ
amanasikārā ananto ākāsoti ākāsānañcāyatanaṁ upasampajja
viharati. Ākāsānañcāyatanaparamāhaṁ <pb ed="P" n="5.120" set="S"/>bhikkhave karuṇācetovimuttiṁ
vadāmi. Idha paññassa bhikkhuno uttarivimuttiṁ appaṭivijjhato.
<p n="599"/>Kathaṁ bhāvitā ca bhikkhave muditācetovimutti kiṁgatikā
hoti kimparamā kimphalā kimpariyosānā. Idha bhikkhave bhikkhu
muditāsahagataṁ satisambojjhaṅgaṁ bhāveti .pe. Muditāsahagataṁ upekkhāsambojjhaṅgaṁ
bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.
So sace ākaṅkhati appaṭikūle paṭikūlasaññī vihareyyanti
paṭikūlasaññī tattha viharati .pe. Sace ākaṅkhati appaṭikūlañca paṭikūlañca
tadubhayaṁ abhinivajjetvā upekkhako vihareyyaṁ sato sampajānoti
upekkhako tattha viharati sato sampajāno sabbaso vā pana ākāsānañcāyatanaṁ
samatikkamma anantaṁ viññāṇanti viññāṇañcāyatanaṁ
upasampajja viharati. Viññāṇañcāyatanaparamāhaṁ bhikkhave muditācetovimuttiṁ
vadāmi. Idha paññassa bhikkhuno uttarivimuttiṁ
appaṭivijjhato.
<pb n="5.166"/>
<p n="600"/>Kathaṁ bhāvitā ca bhikkhave upekkhācetovimutti kiṁgatikā
hoti kimparamā kimphalā kimpariyosānā. Idha bhikkhave bhikkhu
upekkhāsahagataṁ satisambojjhaṅgaṁ bhāveti .pe. Upekkhāsahagataṁ
upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ
vossaggapariṇāmiṁ. So sace ākaṅkhati appaṭikūle paṭikūlasaññī
vihareyyanti paṭikūlasaññī tattha viharati sace ākaṅkhati paṭikūle
appaṭikūlasaññī vihareyyanti appaṭikūlasaññī tattha viharati sace
ākaṅkhati appaṭikūle ca paṭikūle ca paṭikūlasaññī vihareyyanti paṭikūlasaññī
tattha viharati sace ākaṅkhati paṭikūle ca appaṭikūle ca
appaṭikūlasaññī vihareyyanti appaṭikūlasañña tattha viharati sace
ākaṅkhati appaṭikūlañca paṭikūlañca tadubhayaṁ abhinivajjetvā upekkhako
vihareyyaṁ sato sampajānoti upekkhako tattha viharati sato sampajāno
sabbaso vā pana viññāṇañcāyatanaṁ samatikkamma natthi kiñcīti
ākiñcaññāyatanaṁ upasampajja viharati. Ākiñcaññāyatanaparamāhaṁ
bhikkhave upekkhācetovimuttiṁ vadāmi. Idha paññassa bhikkhuno
uttarivimuttiṁ appaṭivijjhatoti.
<p rend="subhead" sid="55">5, saṅgāravasuttaṃ</p>
<p n="601"/>Sāvatthīnidānaṁ. Atha kho sagāravo <note n="1">Ma. Yu. saṅgāravo. evamupari.</note> brāhmaṇo yena bhagavā
tenupasaṅkami upasaṅkamitvā bhagavatā saddhiṁ sammodi sammodanīyaṁ
kathaṁ sārāṇīyaṁ vītisāretvā ekamantaṁ nisīdi. Ekamantaṁ nisinno kho
sagāravo brāhmaṇo bhagavantaṁ etadavoca
<pb n="5.167"/>
<p n="602"/>Ko nu kho bho gotama hetu ko paccayo yenekadā
dīgharattaṁ sajjhāyakatāpi mantā nappaṭibhanti pageva asajjhāyakatā.
Ko pana bho gotama hetu ko paccayo yenekadā dīgharattaṁ
asajjhāyakatāpi mantā paṭibhanti pageva sajjhāyakatāti.
<p n="603"/>Yasmiṁ kho brāhmaṇa samaye kāmarāgapariyuṭṭhitena cetasā
viharati kāmarāgaparetena uppannassa ca kāmarāgassa nissaraṇaṁ
yathābhūtaṁ nappajānāti na passati <note n="1">Ma. Yu. na passatīti na dissati. evamupari.</note> attatthampi tasmiṁ samaye yathābhūtaṁ
nappajānāti na passati paratthampi tasmiṁ samaye yathābhūtaṁ
nappajānāti na passati ubhayatthampi tasmiṁ samaye yathābhūtaṁ
nappajānāti na passati dīgharattaṁ sajjhāyakatāpi mantā nappaṭibhanti
pageva asajjhāyakatā.
<p n="604"/>Seyyathāpi brāhmaṇa udapatto saṁsaṭṭho lākhāya vā
haliddiyā vā nīliyā vā mañjiṭṭhāya vā tattha cakkhumā puriso
sakaṁ mukhanimittaṁ paccavekkhamāno yathābhūtaṁ nappajāneyya na passeyya.
Evameva kho brāhmaṇa yasmiṁ samaye kāmarāgapariyuṭṭhitena cetasā
viharati kāmarāgaparetena uppannassa ca kāmarāgassa nissaraṇaṁ
yathābhūtaṁ nappajānāti na passati attatthampi <pb ed="P" n="5.122" set="S"/>tasmiṁ samaye yathābhūtaṁ
nappajānāti na passati paratthampi .pe. Ubhayatthampi tasmiṁ
samaye yathābhūtaṁ nappajānāti na passati dīgharattaṁ sajjhāyakatāpi
mantā nappaṭibhanti pageva asajjhāyakatā.
<pb n="5.168"/>
<p n="605"/>Puna caparaṁ brāhmaṇa yasmiṁ samaye byāpādapariyuṭṭhitena
cetasā viharati byāpādaparetena uppannassa ca byāpādassa
nissaraṇaṁ yathābhūtaṁ nappajānāti na passati attatthampi tasmiṁ samaye
yathābhūtaṁ nappajānāti na passati paratthampi .pe. Ubhayatthampi
tasmiṁ samaye yathābhūtaṁ nappajānāti na passati dīgharattaṁ sajjhāyakatāpi
mantā nappaṭibhanti pageva asajjhāyakatā.
<p n="606"/>Seyyathāpi brāhmaṇa udapatto agginā santatto
ukkuṭṭhito <note n="1">Ma. pakkuthito. Yu. ukkaṭṭhito.</note> usmādakajāto <note n="2">Ma. Yu. usmudakajāto.</note> tattha cakkhumā puriso sakaṁ mukhanimittaṁ
paccavekkhamāno yathābhūtaṁ nappajāneyya na passeyya. Evameva
kho brāhmaṇa yasmiṁ samaye byāpādapariyuṭṭhitena cetasā viharati
byāpādaparetena uppannassa ca byāpādassa nissaraṇaṁ yathābhūtaṁ
nappajānāti na passati attatthampi tasmiṁ samaye yathābhūtaṁ
nappajānāti na passati paratthampi tasmiṁ samaye .pe.
Ubhayatthampi tasmiṁ samaye yathābhūtaṁ nappajānāti na passati dīgharattaṁ
sajjhāyakatāpi mantā nappaṭibhanti pageva asajjhāyakatā.
<p n="607"/>Puna caparaṁ brāhmaṇa yasmiṁ samaye thīnamiddhapariyuṭṭhitena
cetasā viharati thīnamiddhaparetena uppannassa ca thīnamiddhassa nissaraṇaṁ
yathābhūtaṁ nappajānāti na passati attatthampi tasmiṁ samaye yathābhūtaṁ
nappajānāti na passati paratthampi .pe. Ubhayatthampi tasmiṁ
<pb n="5.169"/>
Samaye yathābhūtaṁ nappajānāti na passati dīgharattaṁ sajjhāyakatāpi
mantā nappaṭibhanti pageva asajjhāyakatā.
<p n="608"/>Seyyathāpi brāhmaṇa udapatto sevālapaṇakapariyonaddho
tattha cakkhumā puriso sakaṁ mukhanimittaṁ <pb ed="P" n="5.123" set="S"/>paccavekkhamāno yathābhūtaṁ
nappajāneyya na passeyya. Evameva kho brāhmaṇa
yasmiṁ samaye thīnamiddhapariyuṭṭhitena cetasā viharati thīnamiddhaparetena
uppannassa ca thīnamiddhassa nissaraṇaṁ yathābhūtaṁ nappajānāti na
passati attatthampi tasmiṁ samaye yathābhūtaṁ nappajānāti na
passati paratthampi .pe. Ubhayatthampi tasmiṁ samaye yathābhūtaṁ
nappajānāti na passati dīgharattaṁ sajjhāyakatāpi mantā nappaṭibhanti
pageva asajjhāyakatā.
<p n="609"/>Puna caparaṁ brāhmaṇa yasmiṁ samaye uddhaccakukkuccapariyuṭṭhitena
cetasā viharati uddhaccakukkuccaparetena uppannassa
ca uddhaccakukkuccassa nissaraṇaṁ yathābhūtaṁ nappajānāti na passati
attatthampi tasmiṁ samaye yathābhūtaṁ nappajānāti na passati paratthampi
.pe. Ubhayatthampi tasmiṁ samaye yathābhūtaṁ nappajānāti na passati
dīgharattaṁ sajjhāyakatāpi mantā nappaṭibhanti pageva asajjhāyakatā.
<p n="610"/>Seyyathāpi brāhmaṇa udapatto vāterito calito bhaṅgo <note n="1">Ma. Yu. bhanto.</note>
ūmijāto tattha cakkhumā puriso sakaṁ mukhanimittaṁ paccavekkhamāno
<pb n="5.170"/>
Yathābhūtaṁ nappajāneyya na passeyya. Evameva kho brāhmaṇa
yasmiṁ samaye uddhaccakukkuccapariyuṭṭhitena cetasā viharati uddhaccakukkuccaparetena
uppannassa ca uddhaccakukkuccassa nissaraṇaṁ yathābhūtaṁ
nappajānāti na passati attatthampi tasmiṁ samaye yathābhūtaṁ
nappajānāti na passati paratthampi .pe. Ubhayatthampi tasmiṁ samaye
yathābhūtaṁ nappajānāti na passati dīgharattaṁ sajjhāyakatāpi mantā
nappaṭibhanti pageva asajjhāyakatā.
<p n="611"/>Puna caparaṁ brāhmaṇa yasmiṁ samaye vicikicchāpariyuṭṭhitena
cetasā viharati vicikicchāparetena uppannāya ca vicikicchāya nissaraṇaṁ
yathābhūtaṁ nappajānāti na passati attatthampi tasmiṁ samaye yathābhūtaṁ
nappajānāti na passati paratthampi .pe. Ubhayatthampi tasmiṁ
samaye yathābhūtaṁ nappajānāti na passati dīgharattaṁ sajjhāyakatāpi
mantā nappaṭibhanti pageva asajjhāyakatā.
<p n="612"/>Seyyathāpi brāhmaṇa udapatto āvilo luḷito kalalībhūto
andhakāre nikkhitto tattha cakkhumā puriso sakaṁ mukhanimittaṁ
paccavekkhamāno yathābhūtaṁ nappajāneyya na <pb ed="P" n="5.124" set="S"/>passeyya. Evameva
kho brāhmaṇa yasmiṁ samaye vicikicchāpariyuṭṭhitena cetasā viharati
vicikicchāparetena uppannāya ca vicikicchāya nissaraṇaṁ yathābhūtaṁ
nappajānāti na passati attatthampi tasmiṁ samaye yathābhūtaṁ
nappajānāti na passati paratthampi tasmiṁ samaye yathābhūtaṁ
<pb n="5.171"/>
Nappajānāti na passati ubhayatthampi tasmiṁ samaye yathābhūtaṁ
nappajānāti na passati dīgharattaṁ sajjhāyakatāpi mantā nappaṭibhanti
pageva asajjhāyakatā.
<p n="613"/>Ayaṁ kho brāhmaṇa hetu ayaṁ paccayo yenekadā dīgharattaṁ
sajjhāyakatāpi mantā nappaṭibhanti pageva asajjhāyakatā.
<p n="614"/>Yasmiñca kho brāhmaṇa samaye na kāmarāgapariyuṭṭhitena
cetasā viharati na kāmarāgaparetena uppannassa ca kāmarāgassa
nissaraṇaṁ yathābhūtaṁ pajānāti passati attatthampi tasmiṁ samaye
yathābhūtaṁ pajānāti passati paratthampi tasmiṁ samaye yathābhūtaṁ
pajānāti passati ubhayatthampi tasmiṁ samaye yathābhūtaṁ pajānāti
passati dīgharattaṁ asajjhāyakatāpi mantā paṭibhanti pageva
sajjhāyakatā.
<p n="615"/>Seyyathāpi brāhmaṇa udapatto asaṁsaṭṭho lākhāya vā
haliddiyā vā nīliyā vā mañjiṭṭhāya vā tattha cakkhumā puriso
sakaṁ mukhanimittaṁ paccavekkhamāno yathābhūtaṁ pajāneyya passeyya.
Evameva kho brāhmaṇa yasmiṁ samaye na kāmarāgapariyuṭṭhitena
cetasā viharati na kāmarāgaparetena uppannassa ca kāmarāgassa
nissaraṇaṁ yathābhūtaṁ pajānāti passati .pe.
<p n="616"/>Puna caparaṁ brāhmaṇa yasmiṁ samaye na byāpādapariyuṭṭhitena
cetasā viharati na byāpādaparetena uppannassa
<pb n="5.172"/>
Ca byāpādassa nissaraṇaṁ yathābhūtaṁ pajānāti passati attatthampi
tasmiṁ samaye yathābhūtaṁ pajānāti passati paratthampi.
Ubhayatthampi .pe. Dīgharattaṁ asajjhāyakatāpi mantā paṭibhanti pageva
sajjhāyakatā.
<p n="617"/>Seyyathāpi brāhmaṇa udapatto na agginā santatto
na ukkuṭṭhito na usmādakajāto tattha cakkhumā puriso sakaṁ
mukhanimittaṁ paccavekkhamāno yathābhūtaṁ pajāneyya passeyya. <pb ed="P" n="5.125" set="S"/>Evameva
kho brāhmaṇa yasmiṁ samaye na byāpādapariyuṭṭhitena cetasā viharati
na byāpādaparetena uppannassa ca byāpādassa nissaraṇaṁ yathābhūtaṁ
pajānāti passati attatthampi tasmiṁ samaye yathābhūtaṁ pajānāti
passati paratthampi. Ubhayatthampi .pe. Dīgharattaṁ asajjhāyakatāpi
mantā paṭibhanti pageva sajjhāyakatā.
<p n="618"/>Puna caparaṁ brāhmaṇa yasmiṁ samaye na thīnamiddha
pariyuṭṭhitena cetasā viharati na thīnamiddhaparetena uppannassa ca
thīnamiddhassa nissaraṇaṁ yathābhūtaṁ pajānāti passati attatthampi
tasmiṁ samaye yathābhūtaṁ pajānāti passati paratthampi. Ubhayatthampi
.pe. Dīgharattaṁ asajjhāyakatāpi mantā paṭibhanti pageva
sajjhāyakatā
<p n="619"/>Seyyathāpi brāhmaṇa udapatto na sevālapaṇakapariyonaddho
tattha cakkhumā puriso sakaṁ mukhanimittaṁ paccavekkhamāno
<pb n="5.173"/>
Yathābhūtaṁ pajāneyya passeyya. Evameva kho brāhmaṇa yasmiṁ
samaye na thīnamiddhapariyuṭṭhitena cetasā viharati na thīnamiddhaparetena
uppannassa ca thīnamiddhassa nissaraṇaṁ yathābhūtaṁ pajānāti passati
attatthampi tasmiṁ samaye yathābhūtaṁ pajānāti passati paratthampi.
Ubhayatthampi .pe. Dīgharattaṁ asajjhāyakatāpi mantā paṭibhanti
pageva sajjhāyakatā.
<p n="620"/>Puna caparaṁ brāhmaṇa yasmiṁ samaye na uddhaccakukkuccapariyuṭṭhitena
cetasā viharati na uddhaccakukkuccaparetena uppannassa
ca uddhaccakukkuccassa nissaraṇaṁ yathābhūtaṁ pajānāti passati
attatthampi tasmiṁ samaye yathābhūtaṁ pajānāti passati paratthampi.
Ubhayatthampi .pe. Dīgharattaṁ asajjhāyakatāpi mantā paṭibhanti
pageva sajjhāyakatā.
<p n="621"/>Seyyathāpi brāhmaṇa udapatto na vāterito na calito
na bhaṅgo na ūmijāto tattha cakkhumā puriso sakaṁ mukhanimittaṁ
paccavekkhamāno yathābhūtaṁ pajāneyya passeyya. Evameva kho
brāhmaṇa yasmiṁ samaye na uddhaccakukkuccapariyuṭṭhitena cetasā
viharati na uddhaccakukkuccaparetena uppannassa ca uddhaccakukkuccassa
nissaraṇaṁ yathābhūtaṁ pajānāti passati attatthampi tasmiṁ samaye
yathābhūtaṁ pajānāti passati paratthampi. Ubhayatthampi .pe.
Dīgharattaṁ asajjhāyakatāpi mantā paṭibhanti pageva sajjhāyakatā.
<pb n="5.174"/>
<p n="622"/>Puna caparaṁ brāhmaṇa yasmiṁ samaye na vicikicchāpariyuṭṭhitena
cetasā viharati na vicikicchāparetena uppannāya ca
vicikicchāya nissaraṇaṁ yathābhūtaṁ pajānāti passati attatthampi tasmiṁ
samaye yathābhūtaṁ pajānāti passati paratthampi tasmiṁ samaye yathābhūtaṁ
pajānāti passati ubhayatthampi tasmiṁ samaye yathābhūtaṁ pajānāti
passati .pe.
<p n="623"/>Seyyathāpi brāhmaṇa udapatto accho vippasanno
anāvilo āloke nikkhitto tattha cakkhumā puriso sakaṁ mukhanimittaṁ
paccavekkhamāno yathābhūtaṁ pajāneyya passeyya. Evameva
kho brāhmaṇa yasmiṁ samaye na vicikicchāpariyuṭṭhitena cetasā
viharati na vicikicchāparetena uppannāya ca vicikicchāya nissaraṇaṁ
yathābhūtaṁ pajānāti passati attatthampi tasmiṁ samaye yathābhūtaṁ
pajānāti passati paratthampi tasmiṁ samaye yathābhūtaṁ pajānāti
passati ubhayatthampi tasmiṁ samaye yathābhūtaṁ pajānāti passati
dīgharattaṁ asajjhāyakatāpi mantā paṭibhanti pageva sajjhāyakatā.
<p n="624"/><pb ed="P" n="5.126" set="S"/>Ayaṁ kho brāhmaṇa hetu ayaṁ paccayo yenekadā
dīgharattaṁ asajjhāyakatāpi mantā paṭibhanti pageva sajjhāyakatā.
<p n="625"/>Sattimepi brāhmaṇa bojjhaṅgā anāvaraṇā anīvaraṇā
cetaso anupakkilesā bhāvitā bahulīkatā vijjāvimuttiphalasacchikiriyāya
saṁvattanti. Katame satta. Satisambojjhaṅgo kho brāhmaṇa
<pb n="5.175"/>
Anāvaraṇo anīvaraṇo cetaso anupakkileso bhāvito bahulīkato
vijjāvimuttiphalasacchikiriyāya saṁvattati .pe. Upekkhāsambojjhaṅgo
kho brāhmaṇa anāvaraṇo anīvaraṇo cetaso anupakkileso bhāvito
bahulīkato vijjāvimuttiphalasacchikiriyāya saṁvattati. Ime kho brāhmaṇa
satta bojjhaṅgā anāvaraṇā anīvaraṇā cetaso anupakkilesā bhāvitā
bahulīkatā vijjāvimuttiphalasacchikiriyāya saṁvattantīti.
<p n="626"/>Evaṁ vutte sagāravo brāhmaṇo bhagavantaṁ etadavoca
abhikkantaṁ bho gotama .pe. Upāsakaṁ maṁ bhavaṁ gotamo dhāretu
ajjatagge pāṇupetaṁ saraṇaṅgatanti.
<p rend="subhead" sid="56">6, abhayasuttaṃ</p>
<p n="627"/>Evamme sutaṁ ekaṁ samayaṁ bhagavā rājagahe viharati gijjhakūṭe
pabbate. Atha kho abhayo rājakumāro yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi.
Ekamantaṁ nisinno kho abhayo rājakumāro bhagavantaṁ etadavoca
<p n="628"/>Pūraṇo bhante kassapo evamāha natthi hetu natthi
paccayo aññāṇāya adassanāya ahetu appaccayo aññāṇaṁ
adassanaṁ hoti. Natthi hetu natthi paccayo ñāṇāya dassanāya
ahetu appaccayo ñāṇaṁ dassanaṁ hotīti. Idha bhagavā kimāhāti.
<p n="629"/>Atthi rājakumāra hetu atthi paccayo aññāṇāya
adassanāya sahetu sappaccayo aññāṇaṁ adassanaṁ hoti. <pb ed="P" n="5.127" set="S"/>Atthi
rājakumāra hetu atthi paccayo ñāṇāya dassanāya sahetu
<pb n="5.176"/>
Sappaccayo ñāṇaṁ dassanaṁ hotīti.
<p n="630"/>Katamo <note n="1">Ma. Yu. pana.</note> bhante hetu katamo paccayo aññāṇāya
adassanāya. Kathaṁ sahetu sappaccayo aññāṇaṁ adassanaṁ hotīti.
<p n="631"/>Yasmiṁ kho rājakumāra samaye kāmarāgapariyuṭṭhitena cetasā
viharati kāmarāgaparetena uppannassa ca kāmarāgassa nissaraṇaṁ
yathābhūtaṁ nappajānāti na passati. Ayampi kho rājakumāra hetu
ayaṁ paccayo aññāṇāya adassanāya. Evampi sahetu sappaccayo
aññāṇaṁ adassanaṁ hoti.
<p n="632"/>Puna caparaṁ rājakumāra yasmiṁ samaye byāpādapariyuṭṭhitena
cetasā viharati byāpādaparetena uppannassa ca byāpādassa
nissaraṇaṁ yathābhūtaṁ nappajānāti na passati. Ayampi kho rājakumāra
hetu ayaṁ paccayo aññāṇāya adassanāya. Evampi
sahetu sappaccayo aññāṇaṁ adassanaṁ hoti.
<p n="633"/>Puna caparaṁ rājakumāra yasmiṁ samaye thīnamiddhapariyuṭṭhitena
cetasā.
<p n="634"/>Uddhaccakukkuccapariyuṭṭhitena cetasā.
<p n="635"/>Vicikicchāpariyuṭṭhitena cetasā viharati vicikicchāparetena
uppannāya ca vicikicchāya nissaraṇaṁ yathābhūtaṁ nappajānāti na passati.
Ayampi kho rājakumāra hetu ayaṁ paccayo aññāṇāya adassanāya.
Evampi sahetu sappaccayo aññāṇaṁ adassanaṁ hotīti.
<pb n="5.177"/>
<p n="636"/>Ko nāmāyaṁ bhante dhammapariyāyoti. Nīvaraṇā nāmete
rājakumārāti. Taggha bhagavā nīvaraṇā taggha sugata nīvaraṇā
ekamekenapi kho bhante nīvaraṇena abhibhūto yathābhūtaṁ nappajāneyya
na passeyya ko pana vādo pañcahi nīvaraṇehi.
<p n="637"/>Katamo pana bhante hetu katamo paccayo ñāṇāya
dassanāya. Kathaṁ sahetu sappaccayo ñāṇaṁ dassanaṁ hotīti.
<p n="638"/><pb ed="P" n="5.128" set="S"/>Idha rājakumāra bhikkhu satisambojjhaṅgaṁ bhāveti vivekanissitaṁ
virāganissitaṁ nirodhanissitaṁ vossaggapariṇāmiṁ. So satisambojjhaṅgaṁ
bhāveti <note n="1">Ma. Yu. bhāvitena cittena.</note> tena cittena yathābhūtaṁ pajānāti passati.
Ayampi kho rājakumāra hetu ayaṁ paccayo ñāṇāya dassanāya.
Evampi sahetu sappaccayo ñāṇaṁ dassanaṁ hoti.
<p n="639"/>Puna caparaṁ rājakumāra bhikkhu .pe. Upekkhāsombajjhaṅgaṁ
bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.
So upekkhāsambojjhaṅgaṁ bhāveti <note n="2">Ma. Yu. bhāvitena cittena.</note> tena cittena yathābhūtaṁ
pajānāti passati. Ayaṁpi kho rājakumāra hetu ayaṁ paccayo
ñāṇāya dassanāya. Evampi sahetu sappaccayo ñāṇaṁ dassanaṁ
hotīti.
<p n="640"/>Ko nāmāyaṁ bhante dhammapariyāyoti. Bojjhaṅgā
nāmete rājakumārāti. Taggha bhagavā bojjhaṅgā taggha sugata
bojjhaṅgā ekamekenapi kho bhante bojjhaṅgena samannāgato
<pb n="5.178"/>
Yathābhūtaṁ pajāneyya passeyya ko pana vādo sattahi bojjhaṅgehi.
Yopi me bhante gijjhakūṭaṁ pabbataṁ ārohantassa kāyakilamatho cittakilamatho
sopi me paṭippassaddho dhammo ca me abhisametoti.
Uddānaṁ bhavati
āhārāpariyāyaggi <note n="1">Ma. āhārāpariyāyamaggi.</note> mittaṁ <note n="2">Ma. Yu. mettaṁ saṅgāravena ca.</note> sagāravena ca
abhayo pucchito pañhaṁ gijjhakūṭamhi pabbateti.
Bojjhaṅgasaṁyuttassa bojjhaṅgachaṭṭhakaṁ chaṭṭhaṁ.
<p rend="subhead" check="nosid">7, ānāpānavaggo</p>
<p rend="subhead" sid="57">1, aṭṭhikamahapphalasuttaṃ</p>
<pb n="5.179"/>
Bojjhaṅgassa ānāpānādipeyyālo sattamo
<p n="641"/><pb ed="P" n="5.129" set="S"/>Sāvatthīnidānaṁ. Aṭṭhikasaññā bhikkhave bhāvitā bahulīkatā
mahapphalā hoti mahānisaṁsā. Kathaṁ bhāvitā ca bhikkhave aṭṭhikasaññā
kathaṁ bahulīkatā mahapphalā hoti mahānisaṁsā. Idha bhikkhave bhikkhu
aṭṭhikasaññāsahagataṁ satisambojjhaṅgaṁ bhāveti vivekanissitaṁ virāganissitaṁ
nirodhanissitaṁ vossaggapariṇāmiṁ .pe. Aṭṭhikasaññāsahagataṁ
upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ
vossaggapariṇāmiṁ. Evaṁ bhāvitā kho bhikkhave aṭṭhikasaññā
evaṁ bahulīkatā mahapphalā hoti mahānisaṁsāti.
<p rend="subhead" sid="58">aññataraphalasuttaṃ</p>
<p n="642"/>Sāvatthīnidānaṁ. Aṭṭhikasaññāya bhikkhave bhāvitāya
bahulīkatāya davinnaṁ phalānaṁ aññataraṁ phalaṁ pāṭikaṅkhaṁ diṭṭheva
dhamme aññā sati vā upādisese anāgāmitā. Kathaṁ bhāvitāya ca
kho bhikkhave aṭṭhikasaññāya kathaṁ bahulīkatāya dvinnaṁ phalānaṁ aññataraṁ
phalaṁ pāṭikaṅkhaṁ diṭṭheva dhamme aññā sati vā upādisese
anāgāmitā. Idha bhikkhave bhikkhu aṭṭhikasaññāsahagataṁ satisambojjhaṅgaṁ
bhāveti .pe. Upekkhāsambojjhaṅgaṁ bhāveti vivekanissitaṁ
virāganissitaṁ nirodhanissitaṁ vossaggapariṇāmiṁ. Evaṁ bhāvitāya
kho bhikkhave aṭṭhikasaññāya evaṁ bahulīkatāya dvinnaṁ phalānaṁ aññataraṁ
<pb n="5.180"/>
Phalaṁ pāṭikaṅkhaṁ diṭṭheva dhamme aññā sati vā upādisese
anāgāmitāti.
<p rend="subhead" sid="59">mahatthasuttaṃ</p>
<p n="643"/>Sāvatthīnidānaṁ. <pb ed="P" n="5.130" set="S"/>Aṭṭhikasaññā bhikkhave bhāvitā bahulīkatā
mahato atthāya saṁvattati. Kathaṁ bhāvitā ca bhikkhave aṭṭhikasaññā
kathaṁ bahulīkatā mahato atthāya saṁvattati. Idha bhikkhave bhikkhu
aṭṭhikasaññāsahagataṁ satisambojjhaṅgaṁ bhāveti .pe. Aṭṭhikasaññāsahagataṁ
upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ
vossaggapariṇāmiṁ. Evaṁ bhāvitā kho bhikkhave aṭṭhikasaññā
evaṁ bahulīkatā mahato atthāya saṁvattatīti.
<p rend="subhead" sid="60">yogakkhemasuttaṃ</p>
<p n="644"/>Sāvatthīnidānaṁ. Aṭṭhikasaññā bhikkhave bhāvitā bahulīkatā
mahato yogakkhemāya saṁvattati. Kathaṁ bhāvitā ca bhikkhave aṭṭhikasaññā
kathaṁ bahulīkatā mahato yogakkhemāya saṁvattati. Idha
bhikkhave bhikkhu aṭṭhikasaññāsahagataṁ satisambojjhaṅgaṁ bhāveti .pe.
Aṭṭhikasaññāsahagataṁ upekkhāsambojjhaṅgaṁ bhāveti vivekanissitaṁ virāganissitaṁ
nirodhanissitaṁ vossaggapariṇāmiṁ. Evaṁ bhāvitā kho bhikkhave
aṭṭhikasaññā evaṁ bahulīkatā mahato yogakkhemāya saṁvattatīti.
<p rend="subhead" sid="61">saṃvegasuttaṃ</p>
<p n="645"/>Sāvatthīnidānaṁ. Aṭṭhikasaññā bhikkhave bhāvitā bahulīkatā
mahato saṁvegāya saṁvattati. Kathaṁ bhāvitā ca bhikkhave aṭṭhikasaññā
kathaṁ bahulīkatā mahato saṁvegāya saṁvattati. Idha bhikkhave bhikkhu
aṭṭhikasaññāsahagataṁ satisambojjhaṅgaṁ bhāveti .pe. Aṭṭhikasaññāsahagataṁ
<pb n="5.181"/>
Upekkhāsambojjhaṅgaṁ bhāveti vivekanissitaṁ virāganissitaṁ
nirodhanissitaṁ vossaggapariṇāmiṁ. Evaṁ bhāvitā kho bhikkhave aṭṭhikasaññā
evaṁ bahulīkatā mahato saṁvegāya saṁvattatīti.
<p rend="subhead" sid="62">phāsuvihārasuttaṃ</p>
<p n="646"/>Sāvatthīnidānaṁ. <pb ed="P" n="5.131" set="S"/>Aṭṭhikasaññā bhikkhave bhāvitā bahulīkatā
mahato phāsuvihārāya saṁvattati. Kathaṁ bhāvitā ca bhikkhave aṭṭhikasaññā
kathaṁ bahulīkatā mahato phāsuvihārāya saṁvattati. Idha
bhikkhave bhikkhu aṭṭhikasaññāsahagataṁ satisambojjhaṅgaṁ bhāveti .pe.
Aṭṭhikasaññāsahagataṁ upekkhāsambojjhaṅgaṁ bhāveti vivekanissitaṁ virāganissitaṁ
nirodhanissitaṁ vossaggapariṇāmiṁ. Evaṁ bhāvitā kho bhikkhave
aṭṭhikasaññā evaṁ bahulīkatā mahato phāsuvihārāya saṁvattatīti.
<p rend="subhead" sid="63">2, puḷavakasuttaṃ</p>
<p n="647"/>Puḷavakasaññā <note n="1">Po. puḷuvakasaññā.</note> bhikkhave bhāvitā .pe.
<p rend="subhead" sid="64">3, vinīlakasuttaṃ</p>
<p n="648"/>Vinīlakasaññā bhikkhave.
<p rend="subhead" sid="65">4, vicchiddakasuttaṃ</p>
<p n="649"/>Vicchiddakasaññā bhikkhave.
<p rend="subhead" sid="66">5, uddhumātakasuttaṃ</p>
<p n="650"/>Uddhumātasaññā <note n="2">Ma. Yu. uddhumātakasaññā.</note> bhikkhave.
<p rend="subhead" sid="67">6, mettāsuttaṃ</p>
<p n="651"/>Mettā bhikkhave bhāvitā.
<p rend="subhead" sid="68">7, karuṇāsuttaṃ</p>
<p n="652"/>Karuṇā bhikkhave bhāvitā.
<p rend="subhead" sid="69">8, muditāsuttaṃ</p>
<p n="653"/>Muditā bhikkhave bhāvitā.
<p rend="subhead" sid="70">9, upekkhāsuttaṃ</p>
<p n="654"/>Upekkhā bhikkhave bhāvitā.
<p rend="subhead" sid="71">10, ānāpānasuttaṃ</p>
<p n="655"/><pb ed="P" n="5.132" set="S"/>Ānāpānassati bhikkhave bhāvitā.
<p rend="subhead" check="nosid">8, nirodhavaggo</p>
<p rend="subhead" sid="72">1, asubhasuttaṃ</p>
<note n="3">Ma. Yu. ānāpānavaggo  sattamo.</note>
<p n="656"/>Asubhasaññā bhikkhave bhāvitā.
<p rend="subhead" sid="73">2, maraṇasuttaṃ</p>
<pb n="5.182"/>
<p n="657"/>Maraṇasaññā bhikkhave bhāvitā.
<p rend="subhead" sid="74">3, āhārepaṭikūlasuttaṃ</p>
<p n="658"/>Āhāre paṭikūlasaññā bhikkhave.
<p rend="subhead" sid="75">4, anabhiratisuttaṃ</p>
<p n="659"/>Sabbaloke anabhiratasaññā bhikkhave.
<p rend="subhead" sid="76">5, aniccasuttaṃ</p>
<p n="660"/>Aniccasaññā bhikkhave.
<p rend="subhead" sid="77">6, dukkhasuttaṃ</p>
<p n="661"/>Anicce dukkhasaññā bhikkhave.
<p rend="subhead" sid="78">7, anattasuttaṃ</p>
<p n="662"/><pb ed="P" n="5.133" set="S"/>Dukkhe anattasaññā bhikkhave.
<p rend="subhead" sid="79">8, pahānasuttaṃ</p>
<p n="663"/>Pahānasaññā bhikkhave.
<p rend="subhead" sid="80">9, virāgasuttaṃ</p>
<p n="664"/>Virāgasaññā bhikkhave.
<p rend="subhead" sid="81">10, nirodhasuttaṃ</p>
<p n="665"/>Nirodhasaññā bhikkhave bhāvitā bahulīkatā mahapphalā
hoti mahānisaṁsā. Kathaṁ bhāvitā ca bhikkhave nirodhasaññā kathaṁ
bahulīkatā mahapphalā hoti mahānisaṁsā. Idha bhikkhave bhikkhu
nirodhasaññāsahagataṁ satisambojjhaṅgaṁ bhāveti .pe. Nirodhasaññāsahagataṁ
upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ
vossaggapariṇāmiṁ. Evaṁ bhāvitā kho bhikkhave nirodhasaññā
evaṁ bahulīkatā mahapphalā hoti mahānisaṁsāti.
<p n="666"/>Nirodhasaññāya bhikkhave bhāvitāya bahulīkatāya dvinnaṁ
phalānaṁ aññataraṁ phalaṁ pāṭikaṅkhaṁ diṭṭheva dhamme aññā sati
vā upādisese anāgāmitā. Kathaṁ bhāvitāya bhikkhave nirodhasaññāya
kathaṁ bahulīkatāya dvinnaṁ phalānaṁ aññataraṁ phalaṁ pāṭikaṅkhaṁ diṭṭheva
dhamme aññā sati vā upādisese anāgāmitā. Idha bhikkhave
<pb n="5.183"/>
Bhikkhu nirodhasaññāsahagataṁ satisambojjhaṅgaṁ bhāveti .pe.
Nirodhasaññāsahagataṁ upekkhāsambojjhaṅgaṁ bhāveti vivekanissitaṁ
virāganissitaṁ nirodhanissitaṁ vossaggapariṇāmiṁ. Evaṁ bhāvitāya kho
bhikkhave nirodhasaññāya evaṁ bahulīkatāya dvinnaṁ phalānaṁ aññataraṁ
phalaṁ pāṭikaṅkhaṁ diṭṭheva dhamme aññā sati vā upādisese
anāgāmitāti.
<p n="667"/>Nirodhasaññā bhikkhave bhāvitā bahulīkatā mahato atthāya
saṁvattati. Mahato yogakkhemāya saṁvattati. Mahato saṁvegāya
saṁvattati. Mahato phāsuvihārāya saṁvattati. Kathaṁ bhāvitā ca
bhikkhave nirodhasaññā kathaṁ <pb ed="P" n="5.134" set="S"/>bahulīkatā mahato atthāya saṁvattati.
Mahato yogakkhemāya saṁvattati. Mahato saṁvegāya saṁvattati.
Mahato phāsuvihārāya saṁvattati. Idha bhikkhave bhikkhu nirodhasaññāsahagataṁ
satisambojjhaṅgaṁ bhāveti .pe. Nirodhasaññāsahagataṁ upekkhā
sambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.
Evaṁ bhāvitā kho bhikkhave nirodhasaññā evaṁ bahulīkatā
mahato atthāya saṁvattati. Mahato yogakkhemāya saṁvattati.
Mahato saṁvegāya saṁvattati. Mahato phāsuvihārāya saṁvattatīti.
<note n="1">Ma. Yu. nirodhavaggo aṭṭhamo.</note>
<p n="668"/>Seyyathāpi bhikkhave gaṅgā nadī pācīnaninnā pācīnapoṇā
pācīnapabbhārā. Evameva kho bhikkhave bhikkhu satta bojjhaṅge
bhāvento satta bojjhaṅge bahulīkaronto nibbānaninno hoti
<pb n="5.184"/>
Nibbānapoṇo nibbānapabbhāro. Kathañca bhikkhave bhikkhu satta
bojjhaṅge bhāvento satta bojjhaṅge bahulīkaronto nibbānaninno
hoti nibbānapoṇo nibbānapabbhāro. Idha bhikkhave bhikkhu
satisambojjhaṅgaṁ bhāveti .pe. Upekkhāsambojjhaṅgaṁ bhāveti
vivekanissitaṁ virāganissitaṁ nirodhanissitaṁ vossaggapariṇāmiṁ. Evaṁ kho
bhikkhave bhikkhu satta bojjhaṅge bhāvento satta bojjhaṅge bahulīkaronto
nibbānaninno hoti nibbānapoṇo nibbānapabbhāroti.
(yāva esanā pāli vitthāretabbā). <note n="1">Ma. gaṅgāpeyyālavaggo navamo. Yu. gaṅgāpeyyālo....</note>
<p n="669"/>Pañcimāni bhikkhave uddhambhāgiyāni saññojanāni.
Katamāni pañca. Rūparāgo arūparāgo māno uddhaccaṁ avijjā.
Imāni kho bhikkhave pañcuddhambhāgiyāni saññojanāni. Imesaṁ
kho bhikkhave pañcannaṁ uddhambhāgiyānaṁ saññojanānaṁ abhiññāya
pariññāya parikkhayāya pahānāya satta bojjhaṅgā bhāvetabbā.
Katame satta. Idha bhikkhave <note n="2">Po. ayaṁ pāṭho  na dissati.</note> bhikkhu satisambojjhaṅgaṁ bhāveti .pe.
Upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ
vossaggapariṇāmiṁ. Imesaṁ kho bhikkhave pañcannaṁ uddhambhāgiyānaṁ
saññojanānaṁ abhiññāya pariññāya parikkhayāya pahānāya ime
satta bojjhaṅgā bhāvetabbāti.
<p n="670"/>Seyyathāpi bhikkhave gaṅgā nadī pācīnaninnā pācīnapoṇā
pācīnapabbhārā. Evameva kho bhikkhave bhikkhu satta bojjhaṅge
<pb n="5.185"/>
Bhāvento satta bojjhaṅge bahulīkaronto nibbānaninno hoti
nibbānapoṇo nibbānapabbhāro. Kathañca bhikkhave bhikkhu satta
bojjhaṅge bhāvento satta bojjhaṅge bahulīkaronto nibbānaninno
hoti nibbānapoṇo nibbānapabbhāro. Idha bhikkhave bhikkhu
satisambojjhaṅgaṁ bhāveti .pe. Upekkhāsambojjhaṅgaṁ bhāveti
rāgavinayapariyosānaṁ dosavinayapariyosānaṁ mohavinayapariyosānaṁ. Evaṁ kho
bhikkhave bhikkhu satta bojjhaṅge bhāvento satta bojjhaṅge bahulīkaronto
nibbānaninno hoti nibbānapoṇo nibbānapabbhāroti.
(evaṁ rāgavinayapariyosānaṁ yāva esanā pāli vitthāretabbā).
<p n="671"/>Pañcimāni bhikkhave uddhambhāgiyāni saññojanāni.
Katamāni pañca. Rūparāgo arūparāgo māno uddhaccaṁ avijjā.
Imāni kho bhikkhave pañca uddhambhāgiyāni saññojanāni. Imesaṁ
kho bhikkhave pañcannaṁ uddhambhāgiyānaṁ saññojanānaṁ abhiññāya
pariññāya parikkhayāya pahānāya satta bojjhaṅgā bhāvetabbā.
Katame satta. Idha bhikkhave bhikkhu satisambojjhaṅgaṁ bhāveti .pe.
Upekkhāsambojjhaṅgaṁ bhāveti rāgavinayapariyosānaṁ dosavinayapariyosānaṁ
mohavinayapariyosānaṁ. Imesaṁ kho bhikkhave pañcannaṁ uddhambhāgiyānaṁ
saññojanānaṁ abhiññāya pariññāya parikkhayāya pahānāya ime
satta bojjhaṅgā bhāvetabbāti. (yathā maggasaṁyuttaṁ vitthāretabbaṁ
tathā bojjhaṅgasaṁyuttaṁ vitthāretabbaṁ).
<pb n="5.186"/>
Tatruddānaṁ
aṭṭhipuḷavakavinīlakaṁ vicchiddakaṁ uddhumātena pañcamaṁ
mettā karuṇā muditā upekkhā ānāpānena te dasa.
Bojjhaṅgasaṁyuttassa ānāpānavaggo sattamo.
Asubhā maraṇā āhāre paṭikūlena ca sabbaloke
aniccadukkhānattapahānaṁ virāgaṁ nirodhena te dasāti.
Bojjhaṅgasaṁyuttassa nirodhavaggo aṭṭhamo.
<p rend="subhead" check="nosid">9, gaṅgāpeyyālavaggo</p>
<p rend="subhead" sid="82-93">1-12, gaṅgānadīādisuttaṃ</p>
<p n="672"/>Sāvatthīnidānaṁ. Seyyathāpi bhikkhave gaṅgā nadī
pācīnaninnā pācīnapoṇā pācīnapabbhārā .pe.
Cha pācīnato ninnā cha ninnā ca samuddato
dve te cha dvādasa honti vaggo tena pavuccatīti.
Gaṅgāpeyyālo navamo.
<p rend="subhead" check="nosid">10, appamādavaggo</p>
<p rend="subhead" sid="94-103">1-10, tathāgatādisuttaṃ</p>
<p n="673"/>Yāvatā bhikkhave sattā apādā <note n="1">Ma. Yu. apadā vā ... bahuppadā vā.</note> vā dvipādā vā
catuppādā vā bahuppādā vāti vitthāretabbaṁ.
Tathāgataṁ padaṁ kūṭaṁ mūlaṁ sārena <note n="2">Yu. sāro ca ....</note> vassikaṁ
rājā candimasuriyā ca <note n="3">Yu. casaddo  natthi.</note> vatthena dasamaṁ padaṁ.
(appamādavaggo <note n="4">Yu. appamādavagge ... vitthāretabbaṁ.</note> bojjhaṅgasaṁyuttassa bojjhaṅgavasena vitthāretabbo <note n="5">Yu. appamādavagge ... vitthāretabbaṁ.</note>).
Bojjhaṅgasaṁyuttassa appamādavaggo dasamo.
<p rend="subhead" check="nosid">11, balakaraṇīyavaggo</p>
<p rend="subhead" sid="104-115">1-12, balādisuttaṃ</p>
<p n="674"/>Seyyathāpi bhikkhave yekeci balakaraṇīyā kammantā
kayirantīti vitthāretabbaṁ.
<pb n="5.187"/>
Balaṁ bījañca nāgo ca rukkhakumbhena <note n="1">Ma. rukkho kumbhena sūkiyā. evamupari.</note> sukiyā <note n="2">Yu. sūkiyā.</note>
ākāsena ca dve meghā nāvā āgantukā nadī <note n="3">Yu. itisaddo atthi. </note>.
(balakaraṇīyavaggo bojjhaṅgasaṁyuttassa bojjhaṅgavasena vitthāretabbo).
Balakaraṇīyavaggo ekādasamo.
<p rend="subhead" check="nosid">12, esanāvaggo</p>
<p rend="subhead" sid="116-125">1-10, esanādisuttaṃ</p>
<p n="675"/>Tisso imā bhikkhave esanā. Katamā tisso.
Kāmesanā bhavesanā brahmacariyesanāti vitthāretabbaṁ.
Esanā vidhā āsavo bhavo ca dukkhatā tisso
khīlaṁ malaṁ ca nīgho ca vedanā taṇhāyena <note n="4">Ma. taṇhātasināya. Yu. taṇhātasena. evamupari.</note> cāti.
(bojjhaṅgasaṁyuttassa esanāpeyyālaṁ vivekanissitato vidūhi
vitthāretabbaṁ).
Esanāvaggo dvādasamo.
<p rend="subhead" check="nosid">13, oghavaggo</p>
<p rend="subhead" sid="126-133">1-8, oghādisuttaṃ</p>
<p n="676"/>Cattārome bhikkhave oghā. Katame cattāro.
Kāmogho bhavogho diṭṭhogho avijjoghoti vitthāretabbaṁ.
<p rend="subhead" sid="134">10, uddhambhāgiyasuttaṃ</p>
<p n="677"/>Sāvatthīnidānaṁ. Pañcimāni bhikkhave uddhambhāgiyāni
saññojanāni. Katamāni pañca. Rūparāgo arūparāgo māno uddhaccaṁ
avijjā. Imāni kho bhikkhave pañcuddhambhāgiyāni saññojanāni.
Imesaṁ kho bhikkhave pañcannaṁ uddhambhāgiyānaṁ saññojanānaṁ
abhiññāya pariññāya parikkhayāya pahānāya satta bojjhaṅgā
bhāvetabbā. Katame satta. Idha bhikkhave bhikkhu satisambojjhaṅgaṁ
<pb n="5.188"/>
Bhāveti vivekanissitaṁ virāganissitaṁ nirodhanissitaṁ vossaggapariṇāmiṁ
.pe. Upekkhāsambojjhaṅgaṁ bhāveti rāgavinayapariyosānaṁ <note n="1">Yu. viveka ... virāga ... nirodhanissitaṁ vossaggapariṇāmaṁ.</note>
dosavinayapariyosānaṁ mohavinayapariyosānaṁ amatogadhaṁ amataparāyanaṁ
amatapariyosānaṁ nibbānaninnaṁ nibbānapoṇaṁ nibbānapabbhāraṁ. Imesaṁ kho
bhikkhave pañcannaṁ uddhambhāgiyānaṁ saññojanānaṁ abhiññāya pariññāya
parikkhayāya pahānāya ime satta bojjhaṅgā bhāvetabbāti.
Ogho yogo upādānaṁ ganthā anusayena ca
kāmaguṇā nīvaraṇā khandhā uddhambhāgiyānīti.
Oghavaggo terasamo.
<p rend="subhead" check="nosid">14, punagaṅgāpeyyālavaggo</p>
<p rend="subhead" check="nosid">unnamed</p>
Cha pācīnato ninnā cha ninnā ca samuddato
dve te cha dvādasa honti vaggo tena pavuccati <note n="2">Ma. itisaddo  atthi.</note>.
<p rend="subhead" sid="135">punagaṅgānadīādisuttaṃ</p>
(bojjhaṅgasaṁyuttassa gaṅgāpeyyālaṁ rāgavasena vitthāretabbaṁ).
Vaggo cuddasamo.
<p rend="subhead" check="nosid">15, punāppamādavaggo</p>
<p rend="subhead" check="nosid">unnamed</p>
Tathāgataṁ padaṁ kūṭaṁ mūlaṁ sārena vassikaṁ
rājā candimasuriyā ca vatthena dasamaṁ padaṁ <note n="3">Ma. itisaddo  atthi.</note>.
<p rend="subhead" sid="136">tathāgatādisuttaṃ</p>
(appamādavaggo rāgavasena vitthāretabbo). Paṇṇarasamo.
<p rend="subhead" check="nosid">16, punabalakaraṇīyavaggo</p>
<p rend="subhead" check="nosid">unnamed</p>
Balaṁ bījañca nāgo ca rukkhakumbhena sukiyā <note n="4">Yu. sukīyaṁ.</note>
ākāsena ca dve meghā nāvā āgantukā nadī <note n="5">Ma. itisaddo  atthi.</note>.
<p rend="subhead" sid="137">punabalādisuttaṃ</p>
(bojjhaṅgasaṁyuttassa balakaraṇīyavaggo rāgavasena vitthāretabbo).
Soḷasamo.
<p rend="subhead" check="nosid">17, punaesanāvaggo</p>
<p rend="subhead" check="nosid">unnamed</p>
<pb n="5.189"/>
Esanā vidhā āsavo bhavo ca dukkhatā tisso
khīlaṁ malaṁ ca nīgho ca vedanā taṇhāyena ca.
<p rend="subhead" sid="138">punaesanādisuttaṃ</p>
Bojjhaṅgasaṁyuttassa esanāvaggo sattarasamo.
<p rend="subhead" check="nosid">18, punaoghavaggo</p>
<p rend="subhead" check="nosid">unnamed</p>
Ogho yogo upādānaṁ ganthā anusayena ca
kāmaguṇā nīvaraṇā khandhā uddhambhāgiyānīti.
<p rend="subhead" sid="139">punaoghādisuttaṃ</p>
(rāgavinayapariyosānadosavinayapariyosānamohavinayapariyosānavasena oghavaggo
vitthāretabbo). Aṭṭhārasamo. (yadapi maggasaṁyuttaṁ
vitthāritaṁ <note n="1">Ma. vitthāretabbaṁ.</note> tadapi bojjhaṅgasaṁyuttaṁ vitthāretabbaṁ).
Bojjhaṅgasaṁyuttaṁ samattaṁ <note n="2">Ma. dutiyaṁ.</note>.
</xml>