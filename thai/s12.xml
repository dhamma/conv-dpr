<xml src="s12.xml">
<book id="sn2">nidānavaggo</book>
<pgroup id="s12"/>
<readunit id="s12">1. nidānasaṃyuttaṃ</readunit>
<p rend="subhead" check="nosid">1, buddhavaggo</p>
<p rend="subhead" sid="1">1, paṭiccasamuppādasuttaṃ</p>
<pb n="2.1"/>
Suttantapiṭake saṁyuttanikāyassa
dutiyo bhāgo
nidānavaggo
namo tassa bhagavato arahato sammāsambuddhassa.
Abhisamayasaṁyuttaṁ
buddhavaggo paṭhamo
<p n="1"/>Evamme sutaṁ ekaṁ samayaṁ bhagavā sāvatthiyaṁ viharati
jetavane anāthapiṇḍikassa ārāme. Tatra kho bhagavā bhikkhū
āmantesi bhikkhavoti. Bhadanteti te bhikkhū bhagavato paccassosuṁ.
Bhagavā etadavoca paṭiccasamuppādaṁ vo bhikkhave desissāmi taṁ
suṇātha sādhukaṁ manasikarotha bhāsissāmīti. Evaṁ bhanteti kho te
bhikkhū bhagavato paccassosuṁ.
<p n="2"/>Bhagavā etadavoca katamo ca bhikkhave paṭiccasamuppādo
avijjāpaccayā bhikkhave saṅkhārā saṅkhārapaccayā viññāṇaṁ
viññāṇapaccayā nāmarūpaṁ nāmarūpapaccayā saḷāyatanaṁ saḷāyatanapaccayā
phasso phassapaccayā vedanā vedanāpaccayā taṇhā
taṇhāpaccayā upādānaṁ upādānapaccayā bhavo bhavapaccayā
<pb n="2.2"/>
Jāti jātipaccayā jarāmaraṇaṁ sokaparidevadukkhadomanassupāyāsā
sambhavanti. Evametassa kevalassa dukkhakkhandhassa samudayo hoti.
Ayaṁ vuccati bhikkhave paṭiccasamuppādo.
<p n="3"/>Avijjāya tveva asesavirāganirodhā saṅkhāranirodho
saṅkhāranirodhā viññāṇanirodho viññāṇanirodhā nāmarūpanirodho
nāmarūpanirodhā saḷāyatananirodho saḷāyatananirodhā phassanirodho
phassanirodhā vedanānirodho vedanānirodhā taṇhānirodho taṇhānirodhā
upādānanirodho upādānanirodhā bhavanirodho bhavanirodhā jātinirodho
jātinirodhā jarāmaraṇaṁ sokaparidevadukkhadomanassupāyāsā nirujjhanti.
Evametassa kevalassa dukkhakkhandhassa nirodho hotīti. Idamavoca
bhagavā attamanā te bhikkhū bhagavato bhāsitaṁ abhinandunti.
Paṭhamaṁ.
<p rend="subhead" sid="2">2, vibhaṅgasuttaṃ</p>
<p n="4"/>Sāvatthiyaṁ viharati ... Paṭiccasamupādaṁ vo bhikkhave desissāmi
vibhajissāmi taṁ suṇātha sādhukaṁ manasikarotha bhāsissāmīti. Evaṁ
bhanteti kho te bhikkhū bhagavato paccassosuṁ.
<p n="5"/>Bhagavā etadavoca katamo ca bhikkhave paṭiccasamuppādo
avijjāpaccayā bhikkhave saṅkhārā saṅkhārapaccayā viññāṇaṁ
viññāṇapaccayā nāmarūpaṁ nāmarūpapaccayā saḷāyatanaṁ saḷāyatanapaccayā
phasso phassapaccayā vedanā vedanāpaccayā taṇhā
taṇhāpaccayā upādānaṁ upādānapaccayā bhavo bhavapaccayā
<pb n="2.3"/>
Jāti jātipaccayā jarāmaraṇaṁ sokaparidevadukkhadomanassupāyāsā
sambhavanti. Evametassa kevalassa dukkhakkhandhassa samudayo hoti.
<p n="6"/>Katamañca bhikkhave jarāmaraṇaṁ. Yā tesaṁ tesaṁ sattānaṁ
tamhi tamhi sattanikāye jarā jīraṇatā khaṇḍiccaṁ pāliccaṁ valittacatā
āyuno saṁhāni indriyānaṁ paripāko ayaṁ vuccati jarā. Katamañca
bhikkhave maraṇaṁ <note n="1">Ma. Yu. idaṁ pāṭhatyaṁ natthi.</note> yā <note n="2">Yu. yaṁ.</note> <pb ed="P" n="2.3" set="S"/>tesaṁ tesaṁ sattānaṁ tamhā tamhā sattanikāyā
cuti cavanatā bhedo antaradhānaṁ maccu maraṇaṁ kālakiriyā khandhānaṁ bhedo
kaḷevarassa nikkhepo jīvitindriyassa upacchedo <note n="3">Ma. Yu. idaṁ pāṭhadvayaṁ natthi. </note> idaṁ vuccati maraṇaṁ.
Iti ayañca jarā idaṁ ca maraṇaṁ idaṁ vuccati bhikkhave jarāmaraṇaṁ.
<p n="7"/>Katamā ca bhikkhave jāti. Yā tesaṁ tesaṁ sattānaṁ tamhi
tamhi sattanikāye jāti sañjāti okkanti nibbatti abhinibbatti
khandhānaṁ pātubhāvo āyatanānaṁ paṭilābho ayaṁ vuccati bhikkhave jāti.
<p n="8"/>Katamo ca bhikkhave bhavo. Tayome bhikkhave bhavā
kāmabhavo rūpabhavo arūpabhavo ayaṁ vuccati bhikkhave bhavo.
<p n="9"/>Katamañca bhikkhave upādānaṁ cattārīmāni bhikkhave
upādānāni kāmupādānaṁ diṭṭhupādānaṁ sīlabbattupādānaṁ
attavādupādānaṁ idaṁ vuccati bhikkhave upādānaṁ.
<p n="10"/>Katamā ca bhikkhave taṇhā. Chayime bhikkhave taṇhākāyā
rūpataṇhā saddataṇhā gandhataṇhā rasataṇhā phoṭṭhabbataṇhā
dhammataṇhā ayaṁ vuccati bhikkhave taṇhā.
<pb n="2.4"/>
<p n="11"/>Katamā ca bhikkhave vedanā. Chayime bhikkhave vedanākāyā
cakkhusamphassajā vedanā sotasamphassajā vedanā ghānasamphassajā
vedanā jivhāsamphassajā vedanā kāyasamphassajā vedanā manosamphassajā
vedanā ayaṁ vuccati bhikkhave vedanā.
<p n="12"/>Katamo ca bhikkhave phasso. Chayime bhikkhave phassakāyā
cakkhusamphasso sotasamphasso ghānasamphasso jivhāsamphasso
kāyasamphasso manosamphasso ayaṁ vuccati bhikkhave phasso.
<p n="13"/>Katamañca bhikkhave saḷāyatanaṁ. Cakkhvāyatanaṁ sotāyatanaṁ
ghānāyatanaṁ jivhāyatanaṁ kāyāyatanaṁ manāyatanaṁ idaṁ vuccati bhikkhave
saḷāyatanaṁ.
<p n="14"/>Katamañca bhikkhave nāmarūpaṁ. Vedanā saññā cetanā
phasso manasikāro idaṁ vuccati nāmaṁ. Cattāro <pb ed="P" n="2.4" set="S"/>mahābhūtā
catunnañca mahābhūtānaṁ upādāyarūpaṁ idaṁ vuccati rūpaṁ. Iti
idañca nāmaṁ idañca rūpaṁ idaṁ vuccati bhikkhave nāmarūpaṁ.
<p n="15"/>Katamañca bhikkhave viññāṇaṁ chayime bhikkhave viññāṇakāyā
cakkhuviññāṇaṁ sotaviññāṇaṁ ghānaviññāṇaṁ jivhāviññāṇaṁ
kāyaviññāṇaṁ manoviññāṇaṁ idaṁ vuccati bhikkhave viññāṇaṁ.
<p n="16"/>Katame ca bhikkhave saṅkhārā tayome bhikkhave saṅkhārā
kāyasaṅkhāro vacīsaṅkhāro cittasaṅkhāro ime vuccanti bhikkhave
saṅkhārā.
<pb n="2.5"/>
<p n="17"/>Katamā ca bhikkhave avijjā yaṁ kho bhikkhave dukkhe
aññāṇaṁ dukkhasamudaye aññāṇaṁ dukkhanirodhe aññāṇaṁ
dukkhanirodhagāminiyā paṭipadāya aññāṇaṁ ayaṁ vuccati bhikkhave
avijjā. Iti kho bhikkhave avijjāpaccayā saṅkhārā saṅkhārapaccayā
viññāṇaṁ .pe. Evametassa kevalassa dukkhakkhandhassa samudayo hoti.
<p n="18"/>Avijjāya tveva asesavirāganirodhā saṅkhāranirodho
saṅkhāranirodhā viññāṇanirodho .pe. Evametassa kevalassa
dukkhakkhandhassa nirodho hotīti. Dutiyaṁ.
<p rend="subhead" sid="3">3, paṭipadāsuttaṃ</p>
<p n="19"/>Sāvatthiyaṁ viharati ... Micchāpaṭipadañca vo bhikkhave
desissāmi sammāpaṭipadañca taṁ suṇātha sādhukaṁ manasikarotha
bhāsissāmīti. Evaṁ bhanteti kho te bhikkhū bhagavato paccassosuṁ.
<p n="20"/>Bhagavā etadavoca katamā ca bhikkhave micchāpaṭipadā
avijjāpaccayā bhikkhave saṅkhārā saṅkhārapaccayā viññāṇaṁ .pe.
Evametassa kevalassa dukkhakkhandhassa samudayo hoti <note n="1">Yu. itisaddo dissati.</note>. Ayaṁ vuccati
bhikkhave micchāpaṭipadā.
<p n="21"/><pb ed="P" n="2.5" set="S"/>Katamā ca bhikkhave sammāpaṭipadā avijjāya tveva
asesavirāganirodhā saṅkhāranirodho saṅkhāranirodhā viññāṇanirodho
.pe. Evametassa kevalassa dukkhakkhandhassa nirodho hoti. Ayaṁ
vuccati bhikkhave sammāpaṭipadāti. Tatiyaṁ.
<p rend="subhead" sid="4">4, vipassīsuttaṃ</p>
<p n="22"/>Sāvatthiyaṁ viharati ... Vipassissa bhikkhave bhagavato arahato
<pb n="2.6"/>
Sammāsambuddhassa pubbeva sambodhā anabhisambuddhassa bodhisattasseva
sato etadahosi kicchaṁ vatāyaṁ loko āpanno jāyati ca jiyyati ca
miyyati ca cavati ca upapajjati ca atha ca panimassa dukkhassa nissaraṇaṁ
nappajānāti jarāmaraṇassa kudassu <note n="1">Ma. kudāssa. evamuparipi.</note> nāma imassa dukkhassa nissaraṇaṁ
paññāyissati jarāmaraṇassāti.
<p n="23"/>Atha kho bhikkhave vipassissa bodhisattassa etadahosi
kimhi nu kho sati jarāmaraṇaṁ hoti kiṁpaccayā jarāmaraṇanti.
Atha kho bhikkhave vipassissa bodhisattassa yonisomanasikārā ahu
paññāya abhisamayo jātiyā kho sati jarāmaraṇaṁ hoti jātipaccayā
jarāmaraṇanti. Atha kho bhikkhave vipassissa bodhisattassa etadahosi
kimhi nu kho sati jāti hoti kiṁpaccayā jātīti. Atha kho bhikkhave
vipassissa bodhisattassa yonisomanasikārā ahu paññāya abhisamayo
bhave kho sati jāti hoti bhavapaccayā jātīti. Atha kho bhikkhave
vipassissa bodhisattassa etadahosi kimhi nu kho sati bhavo hoti
kiṁpaccayā bhavoti. Atha kho bhikkhave vipassissa bodhisattassa
yonisomanasikārā ahu paññāya abhisamayo upādāne kho sati
bhavo hoti upādānapaccayā bhavoti. Atha kho bhikkhave vipassissa
bodhisattassa etadahosi kimhi nu kho sati upādānaṁ hoti
kiṁpaccayā upādānanti. Atha kho bhikkhave vipassissa bodhisattassa
yonisomanasikārā <pb ed="P" n="2.6" set="S"/>ahu paññāya abhisamayo taṇhāya kho sati
<pb n="2.7"/>
Upādānaṁ hoti taṇhāpaccayā upādānanti. Atha kho bhikkhave
vipassissa bodhisattassa etadahosi kimhi nu kho sati taṇhā hoti
kiṁpaccayā taṇhāti. Atha kho bhikkhave vipassissa bodhisattassa
yonisomanasikārā ahu paññāya abhisamayo vedanāya kho sati
taṇhā hoti vedanāpaccayā taṇhāti. Atha kho bhikkhave
vipassissa bodhisattassa etadahosi kimhi nu kho sati vedanā hoti
kiṁpaccayā vedanāti. Atha kho bhikkhave vipassissa bodhisattassa
yonisomanasikārā ahu paññāya abhisamayo phasse kho sati vedanā
hoti phassapaccayā vedanāti. Atha kho bhikkhave vipassissa
bodhisattassa etadahosi kimhi nu kho sati phasso hoti kiṁpaccayā
phassoti. Atha kho bhikkhave vipassissa bodhisattassa yonisomanasikārā
ahu paññāya abhisamayo saḷāyatane kho sati phasso hoti
saḷāyatanapaccayā phassoti. Atha kho bhikkhave vipassissa bodhisattassa
etadahosi kimhi nu kho sati saḷāyatanaṁ hoti kiṁpaccayā
saḷāyatananti. Atha kho bhikkhave vipassissa bodhisattassa yonisomanasikārā
ahu paññāya abhisamayo nāmarūpe kho sati saḷāyatanaṁ
hoti nāmarūpapaccayā saḷāyatananti. Atha kho bhikkhave vipassissa
bodhisattassa etadahosi kimhi nu kho sati nāmarūpaṁ hoti kiṁpaccayā
nāmarūpanti. Atha kho bhikkhave vipassissa bodhisattassa yonisomanasikārā
ahu paññāya abhisamayo viññāṇe kho sati nāmarūpaṁ
<pb n="2.8"/>
Hoti viññāṇapaccayā nāmarūpanti. Atha kho bhikkhave vipassissa
bodhisattassa etadahosi kimhi nu kho sati viññāṇaṁ hoti
kiṁpaccayā viññāṇanti. Atha kho bhikkhave vipassissa bodhisattassa
yonisomanasikārā ahu paññāya abhisamayo saṅkhāre kho sati
viññāṇaṁ hoti saṅkhārapaccayā viññāṇanti. Atha kho bhikkhave
vipassissa bodhisattassa etadahosi <pb ed="P" n="2.7" set="S"/>kimhi nu kho sati saṅkhārā
honti kiṁpaccayā saṅkhārāti. Atha kho bhikkhave vipassissa
bodhisattassa yonisomanasikārā ahu paññāya abhisamayo avijjāya
kho sati saṅkhārā honti avijjāpaccayā saṅkhārāti. Iti
hidaṁ avijjāpaccayā saṅkhārā saṅkhārapaccayā viññāṇaṁ .pe.
Evametassa kevalassa dukkhakkhandhassa samudayo hoti. Samudayo
samudayoti kho bhikkhave vipassissa bodhisattassa pubbe ananussutesu
dhammesu cakkhuṁ udapādi ñāṇaṁ udapādi paññā udapādi vijjā
udapādi āloko udapādi.
<p n="24"/>Atha kho bhikkhave vipassissa bodhisattassa etadahosi
kimhi nu kho asati jarāmaraṇaṁ na hoti kissa nirodhā
jarāmaraṇanirodhoti. Atha kho bhikkhave vipassissa bodhisattassa
yonisomanasikārā ahu paññāya abhisamayo jātiyā kho asati jarāmaraṇaṁ
na hoti jātinirodhā jarāmaraṇanirodhoti. Atha kho bhikkhave
vipassissa bodhisattassa etadahosi kimhi nu kho asati jāti na
<pb n="2.9"/>
Hoti kissa nirodhā jātinirodhoti. Atha kho bhikkhave vipassissa
bodhisattassa yonisomanasikārā ahu paññāya abhisamayo bhave
kho asati jāti na hoti bhavanirodhā jātinirodhoti <note n="1">Yu. hoti.</note>. Atha kho
bhikkhave vipassissa bodhisattassa etadahosi kimhi nu kho asati
bhavo na hoti kissa nirodhā bhavanirodhoti. Atha kho bhikkhave
vipassissa bodhisattassa yonisomanasikārā ahu paññāya abhisamayo
upādāne kho asati bhavo na hoti upādānanirodhā bhavanirodhoti.
Atha kho bhikkhave vipassissa bodhisattassa etadahosi kimhi nu
kho asati upādānaṁ na hoti kissa nirodhā upādānanirodhoti.
Atha kho bhikkhave vipassissa bodhisattassa yonisomanasikārā ahu
paññāya abhisamayo taṇhāya kho asati upādānaṁ na hoti
taṇhānirodhā upādānanirodhoti. <pb ed="P" n="2.8" set="S"/>Atha kho bhikkhave vipassissa
bodhisattassa etadahosi kimhi nu kho asati taṇhā na hoti
kissa nirodhā taṇhānirodhoti. Atha kho bhikkhave vipassissa
bodhisattassa yonisomanasikārā ahu paññāya abhisamayo vedanāya
kho asati taṇhā na hoti vedanānirodhā taṇhānirodhoti.
Atha kho bhikkhave vipassissa bodhisattassa etadahosi kimhi nu
kho asati vedanā na hoti kissa nirodhā vedanānirodhoti.
Atha kho bhikkhave vipassissa bodhisattassa yonisomanasikārā ahu
paññāya abhisamayo phasse kho asati vedanā na hoti
<pb n="2.10"/>
Phassanirodhā vedanānirodhoti. Atha kho bhikkhave vipassissa bodhisattassa
etadahosi kimhi nu kho asati phasso na hoti kissa nirodhā
phassanirodhoti. Atha kho bhikkhave vipassissa bodhisattassa yonisomanasikārā
ahu paññāya abhisamayo saḷāyatane kho asati phasso
na hoti saḷāyatananirodhā phassanirodhoti. Atha kho bhikkhave
vipassissa bodhisattassa etadahosi kimhi nu kho asati saḷāyatanaṁ
na hoti kissa nirodhā saḷāyatananirodhoti. Atha kho bhikkhave
vipassissa bodhisattassa yonisomanasikārā ahu paññāya abhisamayo
nāmarūpe kho asati saḷāyatanaṁ na hoti nāmarūpanirodhā saḷāyatananirodhoti.
Atha kho bhikkhave vipassissa bodhisattassa etadahosi
kimhi nu kho asati nāmarūpaṁ na hoti kissa nirodhā nāmarūpanirodhoti.
Atha kho bhikkhave vipassissa bodhisattassa yonisomanasikārā
ahu paññāya abhisamayo viññāṇe kho asati nāmarūpaṁ
na hoti viññāṇanirodhā nāmarūpanirodhoti. Atha kho bhikkhave
vipassissa bodhisattassa etadahosi kimhi nu kho asati viññāṇaṁ
na hoti kissa nirodhā viññāṇanirodhoti. Atha kho bhikkhave
vipassissa bodhisattassa yonisomanasikārā ahu paññāya abhisamayo
saṅkhāre <note n="1">Ma. Yu. saṅkhāresu.</note> kho asati viññāṇaṁ na hoti saṅkhāranirodhā viññāṇanirodhoti.
Atha kho bhikkhave vipassissa bodhisattassa etadahosi
kimhi nu kho asati saṅkhārā na honti kissa nirodhā saṅkhāranirodhoti.
<pb n="2.11"/>
Atha kho bhikkhave vipassissa bodhisattassa yonisomanasikārā
ahu paññāya abhisamayo avijjāya kho asati saṅkhārā
na honti avijjānirodhā saṅkhāranirodhoti. Iti hīdaṁ avijjānirodhā
saṅkhāranirodho saṅkhāranirodhā viññāṇanirodho .pe. Evametassa
kevalassa dukkhakkhandhassa nirodho hoti <note n="1">Ma. itisaddo dissati.</note>. Nirodho nirodhoti kho
bhikkhave vipassissa bodhisattassa pubbe ananussutesu dhammesu cakkhuṁ
udapādi ñāṇaṁ upādi paññā udapādi vijjā upādi āloko
udapādīti. Catutthaṁ.
<p rend="subhead" sid="5">5, sikhīsuttaṃ</p>
<p n="25"/>Sattannaṁpi buddhānaṁ evaṁ vitthāretabbo <note n="2">Yu. peyyālo.</note>. Sikhissa
bhikkhave bhagavato arahato sammāsambuddhassa ...
<p rend="subhead" sid="6">6, vessabhūsuttaṃ</p>
Vessabhussa bhikkhave
bhagavato arahato sammāsambuddhassa ...
<p rend="subhead" sid="7">7, kakusandhasuttaṃ</p>
Kakusandhassa bhikkhave bhagavato
arahato sammāsambuddhassa ...
<p rend="subhead" sid="8">8, koṇāgamanasuttaṃ</p>
Konāgamanassa bhikkhave bhagavato arahato
sammāsambuddhassa ...
<p rend="subhead" sid="9">9, kassapasuttaṃ</p>
Kassapassa bhikkhave bhagavato arahato
sammāsambuddhassa ....
<p rend="subhead" sid="10">10, gotamasuttaṃ</p>
<p n="26"/><pb ed="P" n="2.10" set="S"/>Pubbeva me bhikkhave sambodhā anabhisambuddhassa
bodhisattasseva sato etadahosi kicchaṁ vatāyaṁ loko āpanno jāyati
ca jiyyati ca miyyati ca cavati ca upapajjati ca atha ca panimassa
dukkhassa nissaraṇaṁ nappajānāti jarāmaraṇassa kudassu nāma imassa
dukkhassa nissaraṇaṁ paññāyissati jarāmaraṇassāti. Tassa mayhaṁ
bhikkhave etadahosi kimhi nu kho sati jarāmaraṇaṁ hoti kiṁpaccayā
<pb n="2.12"/>
Jarāmaraṇanti. Tassa mayhaṁ bhikkhave yonisomanasikārā ahu paññāya
abhisamayo jātiyā kho sati jarāmaraṇaṁ hoti jātipaccayā
jarāmaraṇanti. Tassa mayhaṁ bhikkhave etadahosi kimhi nu kho
sati jāti hoti .pe. Bhavo ... Upādānaṁ ... Taṇhā ... Vedanā ...
Phasso ... Saḷāyatanaṁ ... Nāmarūpaṁ ... Viññāṇaṁ ... Saṅkhārā honti
kiṁpaccayā saṅkhārāti. Tassa mayhaṁ bhikkhave yonisomanasikārā
ahu paññāya abhisamayo avijjāya kho sati saṅkhārā honti
avijjāpaccayā saṅkhārāti. Iti hidaṁ avijjāpaccayā saṅkhārā
saṅkhārapaccayā viññāṇaṁ .pe. Evametassa kevalassa dukkhakkhandhassa
samudayo hoti. Samudayo samudayoti kho me bhikkhave pubbe
ananussutesu dhammesu cakkhuṁ udapādi ñāṇaṁ udapādi paññā
udapādi vijjā udapādi āloko udapādi.
<p n="27"/>Tassa mayhaṁ bhikkhave etadahosi kimhi nu kho asati
jarāmaraṇaṁ na hoti kissa nirodhā jarāmaraṇanirodhoti. Tassa
mayhaṁ bhikkhave yonisomanasikārā ahu paññāya abhisamayo jātiyā
kho asati jarāmaraṇaṁ na hoti jātinirodhā jarāmaraṇanirodhoti.
Tassa mayhaṁ bhikkhave etadahosi kimhi nu <pb ed="P" n="2.11" set="S"/>kho asati jāti na
hoti .pe. Bhavo ... Upādānaṁ ... Taṇhā ... Vedanā ... Phasso ...
Saḷāyatanaṁ ... Nāmarūpaṁ ... Viññāṇaṁ ... Saṅkhārā na honti kissa
nirodhā saṅkhāranirodhoti. Tassa mayhaṁ bhikkhave yonisomanasikārā
<pb n="2.13"/>
Ahu paññāya abhisamayo avijjāya kho asati saṅkhārā na honti
avijjānirodhā saṅkhāranirodhoti. Iti hidaṁ avijjānirodhā saṅkhāranirodho
saṅkhāranirodhā viññāṇanirodho .pe. Evametassa kevalassa
dukkhakkhandhassa nirodho hoti. Nirodho nirodhoti kho me bhikkhave
pubbe ananussutesu dhammesu cakkhuṁ udapādi ñāṇaṁ udapādi paññā
udapādi vijjā udapādi āloko udapādīti. Dasamaṁ.
Buddhavaggo paṭhamo.
Tassa uddānaṁ bhavati
desanāvibhaṅgaṁ paṭipadañca <note n="1">Ma. desanāvibhaṅgapaṭipadā ca. Yu. ... paṭipadā ca.</note>
vipassī sikhī ca vessabhū
kakusandho konāgamano ca <note n="2">Ma. Yu. casaddo natthi. </note> kassapo
mahāsakyamunī <note n="3">Ma. Yu. mahāsakyamuni.</note> ca gotamoti <note n="4">Yu. gotamanti.</note>.
<p rend="subhead" check="nosid">2, āhāravaggo</p>
<p rend="subhead" sid="11">1, āhārasuttaṃ</p>
<pb n="2.14"/>
Āhāravaggo dutiyo
<p n="28"/>Evamme sutaṁ ekaṁ samayaṁ bhagavā sāvatthiyaṁ viharati
jetavane anāthapiṇḍikassa ārāme. Cattārome bhikkhave āhārā
bhūtānaṁ vā sattānaṁ ṭhitiyā sambhavesīnaṁ vā anuggahāya. Katame
cattāro. Kavaḷīkāro <note n="1">Ma. kabaḷīkāro. Yu. kabaḷiṁkāro. evamuparipi.</note> āhāro oḷāriko vā sukhumo vā
phasso dutiyo manosañcetanā tatiyā viññāṇaṁ catutthaṁ.
Ime kho bhikkhave cattāro āhārā bhūtānaṁ vā sattānaṁ ṭhitiyā
sambhavesīnaṁ vā anuggahāya.
<p n="29"/>Ime ca <note n="2">Ma. casaddo natthi.</note> bhikkhave cattāro āhārā kiṁnidānā kiṁsamudayā
kiṁjātikā kiṁpabhavā. Ime cattāro āhārā taṇhānidānā
taṇhāsamudayā taṇhājātikā taṇhāpabhavā. Taṇhā cāyaṁ bhikkhave
kiṁnidānā kiṁsamudayā kiṁjātikā kiṁpabhavā. Taṇhā vedanānidānā
vedanāsamudayā vedanājātikā vedanāpabhavā. Vedanā cāyaṁ bhikkhave
kiṁnidānā kiṁsamudayā kiṁjātikā kiṁpabhavā. Vedanā phassanidānā
phassasamudayā phassajātikā phassapabhavā. Phasso cāyaṁ bhikkhave
kiṁnidāno kiṁsamudayo kiṁjātiko kiṁpabhavo. Phasso saḷāyatananidāno
saḷāyatanasamudayo saḷāyatanajātiko saḷāyatanapabhavo. Saḷāyatanañcidaṁ
bhikkhave kiṁnidānaṁ kiṁsamudayaṁ kiṁjātikaṁ kiṁpabhavaṁ. Saḷāyatanaṁ nāmarūpanidānaṁ
nāmarūpasamudayaṁ nāmarūpajātikaṁ nāmarūpapabhavaṁ. Nāmarūpañcidaṁ bhikkhave
<pb n="2.15"/>
Kiṁnidānaṁ kiṁsamudayaṁ kiṁjātikaṁ kiṁpabhavaṁ. Nāmarūpaṁ viññāṇanidānaṁ
viññāṇasamudayaṁ viññāṇajātikaṁ viññāṇapebhavaṁ. Viññāṇañcidaṁ
bhikkhave kiṁnidānaṁ kiṁsamudayaṁ kiṁjātikaṁ kiṁpabhavaṁ. Viññāṇaṁ saṅkhāranidānaṁ
saṅkhārasamudayaṁ saṅkhārajātikaṁ saṅkhārapabhavaṁ. Saṅkhārā cime
bhikkhave kiṁnidānā kiṁsamudayā kiṁjātikā kiṁpabhavā. Saṅkhārā
avijjānidānā avijjāsamudayā avijjājātikā avijjāpabhavā. Iti kho
bhikkhave avijjāpaccayā saṅkhārā saṅkhārapaccayā viññāṇaṁ .pe.
Evametassa kevalassa dukkhakkhandhassa samudayo hoti.
<p n="30"/>Avijjāya tveva asesavirāganirodhā saṅkhāranirodho
saṅkhāranirodhā viññāṇanirodho .pe. Evametassa kevalassa
dukkhakkhandhassa nirodho hotīti. Paṭhamaṁ.
<p rend="subhead" sid="12">2, moḷiyaphaggunasuttaṃ</p>
<p n="31"/>Sāvatthiyaṁ viharati ... <pb ed="P" n="2.13" set="S"/>Cattārome bhikkhave āhārā bhūtānaṁ
vā sattānaṁ ṭhitiyā sambhavesīnaṁ vā anuggahāya. Katame cattāro.
Kavaḷīkāro āhāro oḷāriko vā sukhumo vā phasso dutiyo
manosañcetanā tatiyā viññāṇaṁ catutthaṁ. Ime kho bhikkhave
cattāro āhārā bhūtānaṁ vā sattānaṁ ṭhitiyā sambhavesīnaṁ vā
anuggahāyāti.
<p n="32"/>Evaṁ vutte āyasmā moliyaphagguno bhagavantaṁ etadavoca
ko nu kho bhante viññāṇāhāraṁ āhāretīti. No kallo
pañhoti bhagavā avoca āhāretīti ahaṁ na vadāmi āhāretīti
<pb n="2.16"/>
Cāhaṁ vadeyyaṁ tatrassa kallo pañho ko nu kho bhante
āhāretīti evañcāhaṁ na vadāmi evaṁ maṁ avadantaṁ yo
evaṁ puccheyya kissa nu kho bhante viññāṇāhāroti esa
kallo pañho tatra kallaṁ veyyākaraṇaṁ viññāṇāhāro
āyatiṁ punabbhavābhinibbattiyā <note n="1">Ma. Yu. paccayo.</note> tasmiṁ bhūte sati saḷāyatanaṁ saḷāyatanapaccayā
phassoti.
<p n="33"/>Ko nu kho bhante phusatīti. No kallo pañhoti
bhagavā avoca phusatīti ahaṁ na vadāmi phusatīti cāhaṁ vadeyyaṁ
tatrassa kallo pañho ko nu kho bhante phusatīti evañcāhaṁ
na vadāmi evaṁ maṁ avadantaṁ yo evaṁ puccheyya kiṁpaccayā
nu kho bhante phassoti esa kallo pañho tatra kallaṁ
veyyākaraṇaṁ saḷāyatanapaccayā phasso phassapaccayā vedanāti.
<p n="34"/>Ko nu kho bhante vedayatīti <note n="2">Yu. vediyatīti. evamuparipi. </note>. No kallo pañhoti
bhagavā avoca vedayatīti ahaṁ na vadāmi vedayatīti cāhaṁ vadeyyaṁ
tatrassa kallo pañho ko nu kho bhante vedayatīti evañcāhaṁ
na vadāmi evaṁ maṁ avadantaṁ yo evaṁ puccheyya kiṁpaccayā
nu kho bhante vedanāti esa kallo pañho tatra kallaṁ
veyyākaraṇaṁ phassapaccayā vedanā vedanāpaccayā taṇhāti.
<p n="35"/>Ko nu kho bhante taṇhīyatīti <note n="3">Ma. Yu. tassatīti. evamuparipi.</note>. No kallo pañhoti
bhagavā avoca taṇhīyatīti ahaṁ na vadāmi <pb ed="P" n="2.14" set="S"/>taṇhīyatīti cāhaṁ
<pb n="2.17"/>
Vadeyyaṁ tatrassa kallo pañho ko nu kho bhante taṇhīyatīti
evañcāhaṁ na vadāmi evaṁ maṁ avadantaṁ yo evaṁ puccheyya
kiṁ paccayā nu kho bhante taṇhāti esa kallo pañho
tatra kallaṁ veyyākaraṇaṁ vedanāpaccayā taṇhā taṇhāpaccayā
upādānanti.
<p n="36"/>Ko nu kho bhante upādiyatīti. No kallo pañhoti
bhagavā avoca upādiyatīti ahaṁ na vadāmi upādiyatīti cāhaṁ
vadeyyaṁ tatrassa kallo pañho ko nu kho bhante upādiyatīti
evañcāhaṁ na vadāmi evaṁ maṁ avadantaṁ yo evaṁ puccheyya
kiṁpaccayā nu kho bhante upādānanti esa kallo pañho
tatra kallaṁ veyyākaraṇaṁ taṇhāpaccayā upādānaṁ upādānapaccayā
bhavoti .pe. Evametassa kevalassa dukkhakkhandhassa
samudayo hoti.
<p n="37"/>Channaṁ tveva phagguna phassāyatanānaṁ asesavirāganirodhā
phassanirodho phassanirodhā vedanānirodho vedanānirodhā taṇhānirodho
taṇhānirodhā upādānanirodho upādānanirodhā bhavanirodho
bhavanirodhā jātinirodho jātinirodhā jarāmaraṇaṁ sokaparidevadukkha-
domanassupāyāsā nirujjhanti. Evametassa kevalassa
dukkhakkhandhassa nirodho hotīti. Dutiyaṁ.
<p rend="subhead" sid="13">3, samaṇabrāhmaṇasuttaṃ</p>
<p n="38"/>Sāvatthiyaṁ viharati ... Ye hi keci bhikkhave samaṇā vā
<pb n="2.18"/>
Brāhmaṇā vā jarāmaraṇaṁ nappajānanti jarāmaraṇasamudayaṁ nappajānanti
jarāmaraṇanirodhaṁ nappajānanti jarāmaraṇanirodhagāminīpaṭipadaṁ
nappajānanti. Jātiṁ .pe. Bhavaṁ ... Upādānaṁ ... Taṇhaṁ ...
Vedanaṁ ... Phassaṁ ... Saḷāyatanaṁ ... Nāmarūpaṁ ... Viññāṇaṁ ... Saṅkhāre
nappajānanti saṅkhārasamudayaṁ nappajānanti saṅkhāranirodhaṁ nappajānanti
saṅkhāranirodhagāminīpaṭipadaṁ nappajānanti. <pb ed="P" n="2.15" set="S"/>Na mete bhikkhave samaṇā
vā brāhmaṇā vā samaṇesu vā samaṇasammatā brāhmaṇesu vā
brāhmaṇasammatā na ca pana te āyasmanto sāmaññatthaṁ vā
brāhmaññatthaṁ <note n="1">Ma. Yu. brahmaññatthaṁ. evamuparipi.</note> vā diṭṭheva dhamme sayaṁ abhiññā sacchikatvā
upasampajja viharanti.
<p n="39"/>Ye ca kho keci bhikkhave samaṇā vā brāhmaṇā vā
jarāmaraṇaṁ pajānanti jarāmaraṇasamudayaṁ pajānanti jarāmaraṇanirodhaṁ
pajānanti jarāmaraṇanirodhagāminīpaṭipadaṁ pajānanti. Jātiṁ .pe.
Bhavaṁ ... Upādānaṁ ... Taṇhaṁ ... Vedanaṁ ... Phassaṁ ... Saḷāyatanaṁ ...
Nāmarūpaṁ ... Viññāṇaṁ ... Saṅkhāre pajānanti saṅkhārasamudayaṁ pajānanti
saṅkhāranirodhaṁ pajānanti saṅkhāranirodhagāminīpaṭipadaṁ pajānanti. Te
khome bhikkhave samaṇā vā brāhmaṇā vā samaṇesu ceva
samaṇasammatā brāhmaṇesu ca brāhmaṇasammatā te ca panāyasmanto
sāmaññatthañca brāhmaññatthañca diṭṭheva dhamme sayaṁ abhiññā
sacchikatvā upasampajja viharantīti. Tatiyaṁ.
<pb n="2.19"/>
<p rend="subhead" sid="14">4, dutiyasamaṇabrāhmaṇasuttaṃ</p>
<p n="40"/>Sāvatthiyaṁ viharati ... Ye hi keci bhikkhave samaṇā vā
brāhmaṇā vā ime dhamme nappajānanti imesaṁ dhammānaṁ samudayaṁ
nappajānanti imesaṁ dhammānaṁ nirodhaṁ nappajānanti imesaṁ dhammānaṁ
nirodhagāminīpaṭipadaṁ nappajānanti. Katame dhamme nappajānanti
katamesaṁ dhammānaṁ samudayaṁ nappajānanti katamesaṁ dhammānaṁ nirodhaṁ
nappajānanti katamesaṁ dhammānaṁ nirodhagāminīpaṭipadaṁ nappajānanti.
Jarāmaraṇaṁ nappajānanti jarāmaraṇasamudayaṁ nappajānanti jarāmaraṇanirodhaṁ
nappajānanti jarāmaraṇanirodhagāminīpaṭipadaṁ nappajānanti.
Jātiṁ .pe. Bhavaṁ ... Upādānaṁ ... Taṇhaṁ ... Vedanaṁ ... Phassaṁ ...
Saḷāyatanaṁ ... Nāmarūpaṁ ... Viññāṇaṁ ... Saṅkhāre nappajānanti saṅkhāra-
samudayaṁ nappajānanti saṅkhāranirodhaṁ nappajānanti saṅkhāranirodhagāminīpaṭipadaṁ
nappajānanti. Ime dhamme nappajānanti imesaṁ dhammānaṁ
samudayaṁ nappajānanti imesaṁ dhammānaṁ <pb ed="P" n="2.16" set="S"/>nirodhaṁ nappajānanti imesaṁ
dhammānaṁ nirodhagāminīpaṭipadaṁ nappajānanti. Na mete bhikkhave
samaṇā vā brāhmaṇā vā samaṇesu vā samaṇasammatā brāhmaṇesu
vā brāhmaṇasammatā na ca pana te āyasmanto sāmaññatthaṁ
vā brāhmaññatthaṁ vā diṭṭheva dhamme sayaṁ abhiññā sacchikatvā
upasampajja viharanti.
<p n="41"/>Ye ca kho keci bhikkhave samaṇā vā brāhmaṇā vā
ime dhamme pajānanti imesaṁ dhammānaṁ samudayaṁ pajānanti imesaṁ
<pb n="2.20"/>
Dhammānaṁ nirodhaṁ pajānanti imesaṁ dhammānaṁ nirodhagāminīpaṭipadaṁ
pajānanti. Katame dhamme pajānanti katamesaṁ dhammānaṁ samudayaṁ
pajānanti katamesaṁ dhammānaṁ nirodhaṁ pajānanti katamesaṁ dhammānaṁ
nirodhagāminīpaṭipadaṁ pajānanti. Jarāmaraṇaṁ pajānanti jarāmaraṇasamudayaṁ
pajānanti jarāmaraṇanirodhaṁ pajānanti jarāmaraṇanirodhagāminīpaṭipadaṁ
pajānanti. Jātiṁ .pe. Bhavaṁ ... Upādānaṁ ... Taṇhaṁ ...
Vedanaṁ ... Phassaṁ ... Saḷāyatanaṁ ... Nāmarūpaṁ ... Viññāṇaṁ ... Saṅkhāre
pajānanti saṅkhārasamudayaṁ pajānanti saṅkhāranirodhaṁ pajānanti saṅkhāra-
nirodhagāminīpaṭipadaṁ pajānanti. Ime dhamme pajānanti imesaṁ dhammānaṁ
samudayaṁ pajānanti imesaṁ dhammānaṁ nirodhaṁ pajānanti imesaṁ dhammānaṁ
nirodhagāminīpaṭipadaṁ pajānanti. Te khome bhikkhave samaṇā vā
brāhmaṇā vā samaṇesu ceva samaṇasammatā brāhmaṇesu ca
brāhmaṇasammatā te ca panāyasmanto sāmaññatthañca brāhmaññatthañca
diṭṭheva dhamme sayaṁ abhiññā sacchikatvā upasampajja
viharantīti. Catutthaṁ.
<p rend="subhead" sid="15">5, kaccānagottasuttaṃ</p>
<p n="42"/>Sāvatthiyaṁ viharati ... <pb ed="P" n="2.17" set="S"/>Atha kho āyasmā kaccānagotto <note n="1">Yu. kaccāyanagotto. evamuparipi.</note>
yena bhagavā tenupasaṅkami upasaṅkamitvā bhagavantaṁ abhivādetvā
ekamantaṁ nisīdi. Ekamantaṁ nisinno kho āyasmā kaccānagotto
bhagavantaṁ etadavoca sammādiṭṭhi sammādiṭṭhīti bhante vuccati
kittāvatā nu kho bhante sammādiṭṭhi hotīti.
<pb n="2.21"/>
<p n="43"/>Dvayanissito khoyaṁ kaccāna <note n="1">Yu. kaccāyana. evamuparipi.</note> loko yebhuyyena
atthitañceva natthitañca. Lokasamudayaṁ ca <note n="2">Ma. Yu. casaddo natthi.</note> kho kaccāna yathābhūtaṁ
sammappaññāya passato yā loke natthitā sā na hoti.
Lokanirodhaṁ kho kaccāna yathābhūtaṁ sammappaññāya passato yā
loke atthitā sā na hoti. Upāyupādānābhinivesavinibandho <note n="3">Ma. upayupā ....</note>
khvāyaṁ kaccāna loko yebhuyyena tañcāyaṁ upāyupādānaṁ cetaso
adhiṭṭhānaṁ abhinivesānusayaṁ na upeti na upādiyati nādhiṭṭhāti attā
meti. Dukkhameva uppajjamānaṁ uppajjati dukkhaṁ nirujjhamānaṁ
nirujjhatīti na kaṅkhati na vicikicchati. Aparappaccayā ñāṇamevassa ettha
hoti. Ettāvatā kho kaccāna sammādiṭṭhi hoti.
<p n="44"/>Sabbamatthīti kho kaccāna ayameko anto sabbaṁ natthīti
ayaṁ dutiyo anto. Ete te kaccāna ubho ante anupagamma
majjhena tathāgato dhammaṁ deseti avijjāpaccayā saṅkhārā
saṅkhārapaccayā viññāṇaṁ .pe. Evametassa kevalassa dukkhakkhandhassa
samudayo hoti. Avijjāya tveva asesavirāganirodhā saṅkhāranirodho
saṅkhāranirodhā viññāṇanirodho .pe. Evametassa kevalassa
dukkhakkhandhassa nirodho hotīti. Pañcamaṁ.
<p rend="subhead" sid="16">6, dhammakathikasuttaṃ</p>
<p n="45"/><pb ed="P" n="2.18" set="S"/>Sāvatthiyaṁ viharati ... Atha kho aññataro bhikkhu yena
bhagavā tenupasaṅkami upasaṅkamitvā bhagavantaṁ abhivādetvā ekamantaṁ
nisīdi. Ekamantaṁ nisinno kho so bhikkhu bhagavantaṁ etadavoca
<pb n="2.22"/>
Dhammakathiko dhammakathikoti bhante vuccati kittāvatā nu kho bhante
dhammakathiko hotīti.
<p n="46"/>Jarāmaraṇassa ce bhikkhu nibbidāya virāgāya nirodhāya
dhammaṁ deseti dhammakathiko bhikkhūti alaṁ vacanāya. Jarāmaraṇassa
ce bhikkhu nibbidāya virāgāya nirodhāya paṭipanno hoti
dhammānudhammapaṭipanno bhikkhūti alaṁ vacanāya. Jarāmaraṇassa ce bhikkhu
nibbidā virāgā nirodhā anupādā vimutto hoti diṭṭhadhammanibbānappatto
bhikkhūti alaṁ vacanāya. Jātiyā ce bhikkhu .pe.
Bhavassa ce bhikkhu ... Upādānassa ce bhikkhu ... Taṇhāya ce
bhikkhu ... Vedanāya ce bhikkhu ... Phassassa ce bhikkhu ... Saḷāyatanassa
ce bhikkhu ... Nāmarūpassa ce bhikkhu ... Viññāṇassa ce bhikkhu ...
Saṅkhārānañce bhikkhu ... Avijjāya ce bhikkhu nibbidāya virāgāya
nirodhāya dhammaṁ deseti dhammakathiko bhikkhūti alaṁ vacanāya.
Avijjāya ce bhikkhu nibbidāya virāgāya nirodhāya paṭipanno hoti
dhammānudhammapaṭipanno bhikkhūti alaṁ vacanāya. Avijjāya ce bhikkhu
nibbidā virāgā nirodhā anupādā vimutto hoti diṭṭhadhammanibbānappatto
bhikkhūti alaṁ vacanāyāti. Chaṭṭhaṁ.
<p rend="subhead" sid="17">7, acelakassapasuttaṃ</p>
<p n="47"/>Evamme sutaṁ ekaṁ samayaṁ bhagavā rājagahe viharati
veḷuvane kalandakanivāpe. <pb ed="P" n="2.19" set="S"/>Atha kho bhagavā pubbaṇhasamayaṁ nivāsetvā
pattacīvaramādāya rājagahe <note n="1">Ma. Yu. rājagahaṁ.</note> piṇḍāya pāvisi. Addasā kho acelo
<pb n="2.23"/>
Kassapo bhagavantaṁ dūratova āgacchantaṁ disvāna yena bhagavā
tenupasaṅkami upasaṅkamitvā bhagavatā saddhiṁ sammodi sammodanīyaṁ
kathaṁ sārāṇīyaṁ vītisāretvā ekamantaṁ aṭṭhāsi.
<p n="48"/>Ekamantaṁ ṭhito kho acelo kassapo bhagavantaṁ etadavoca
puccheyyāma mayaṁ bhavantaṁ gotamaṁ kañcideva <note n="1">Yu. kiñcideva. evamuparipi.</note> desaṁ sace no bhavaṁ
gotamo okāsaṁ karoti pañhassa veyyākaraṇāyāti. Akālo
kho tāva kassapa pañhassa antaragharaṁ paviṭṭhamhāti. Dutiyaṁpi
kho acelo kassapo bhagavantaṁ etadavoca puccheyyāma mayaṁ
bhavantaṁ gotamaṁ kañcideva desaṁ sace no bhavaṁ gotamo okāsaṁ
karoti pañhassa veyyākaraṇāyāti. Akālo kho tāva kassapa
pañhassa antaragharaṁ paviṭṭhamhāti. Tatiyaṁpi kho .pe.
Paviṭṭhamhāti.
<p n="49"/>Evaṁ vutte acelo kassapo bhagavantaṁ etadavoca na
kho pana mayaṁ bhavantaṁ gotamaṁ bahudeva pucchitukāmāti. Puccha
kassapa yadākaṅkhasīti. Kiṁ nu kho bho gotama sayaṁkataṁ dukkhanti.
Mā hevaṁ kassapāti bhagavā avoca. Kiṁ pana bho gotama parakataṁ
dukkhanti. Mā hevaṁ kassapāti bhagavā avoca. Kiṁ nu kho
bho gotama sayaṁkatañca parakatañca dukkhanti. Mā hevaṁ kassapāti
bhagavā avoca. <pb ed="P" n="2.20" set="S"/>Kiṁ pana bho gotama asayaṁkāraṁ aparakāraṁ adhicca
samuppannaṁ dukkhanti. Mā hevaṁ kassapāti bhagavā avoca. Kiṁ
<pb n="2.24"/>
Nu kho bho gotama natthi dukkhanti. Na kho kassapa natthi dukkhaṁ
atthi kho kassapa dukkhanti. Tenahi bhavaṁ gotamo dukkhaṁ na
jānāti na passatīti. Na khvāhaṁ kassapa dukkhaṁ na jānāmi na
passāmi jānāmi khvāhaṁ kassapa dukkhaṁ passāmi khvāhaṁ kassapa
dukkhanti. Kiṁ nu kho bho gotama sayaṁkataṁ dukkhanti iti puṭṭho samāno
mā hevaṁ kassapāti vadesi kiṁ pana bho gotama parakataṁ dukkhanti
iti puṭṭho samāno mā hevaṁ kassapāti vadesi kiṁ nu kho bho
gotama sayaṁkatañca parakatañca dukkhanti iti puṭṭho samāno mā
hevaṁ kassapāti vadesi kiṁ pana bho gotama asayaṁkāraṁ aparakāraṁ
adhicca samuppannaṁ dukkhanti iti puṭṭho samāno mā hevaṁ
kassapāti vadesi kiṁ nu kho bho gotama natthi dukkhanti iti puṭṭho
samāno na kho kassapa natthi dukkhaṁ atthi kho kassapa dukkhanti
vadesi tenahi bhavaṁ gotamo dukkhaṁ na jānāti na passatīti iti
puṭṭho samāno na khvāhaṁ kassapa dukkhaṁ na jānāmi na passāmi
jānāmi khvāhaṁ kassapa dukkhaṁ passāmi khvāhaṁ kassapa dukkhanti
vadesi ācikkhatu ca me bhante bhagavā dukkhaṁ desetu ca me
bhante bhagavā dukkhanti.
<p n="50"/>So karoti so paṭisaṁvedayatīti kho kassapa ādito sato
sayaṁkataṁ dukkhanti iti vadaṁ sassataṁ etaṁ pareti. Añño karoti
añño paṭisaṁvedayatīti kho kassapa vedanābhitunnassa sato parakataṁ
<pb n="2.25"/>
Dukkhanti iti vadaṁ ucchedaṁ etaṁ pareti. Ete te kassapa ubho
ante anupagamma majjhena tathāgato dhammaṁ deseti avijjāpaccayā
saṅkhārā saṅkhārapaccayā viññāṇaṁ .pe. Evametassa kevalassa
dukkhakkhandhassa samudayo hoti. Avijjāya tveva <pb ed="P" n="2.21" set="S"/>asesavirāganirodhā
saṅkhāranirodho saṅkhāranirodhā viññāṇanirodho .pe. Evametassa
kevalassa dukkhakkhandhassa nirodho hotīti.
<p n="51"/>Evaṁ vutte acelo kassapo bhagavantaṁ etadavoca
abhikkantaṁ bhante abhikkantaṁ bhante seyyathāpi bhante nikkujjitaṁ
vā ukkujjeyya .pe. Cakkhumanto rūpāni dakkhantīti <note n="1">Yu. dakkhintīti. evamuparipi.</note> evameva
bhagavatā anekapariyāyena dhammo pakāsito esāhaṁ bhante bhagavantaṁ
saraṇaṁ gacchāmi dhammañca bhikkhusaṅghañca labheyyāhaṁ bhante bhagavato
santike pabbajjaṁ labheyyaṁ upasampadanti. Yo kho kassapa
aññatitthiyapubbo imasmiṁ dhammavinaye ākaṅkhati pabbajjaṁ ākaṅkhati
upasampadaṁ so cattāro māse parivasati catunnaṁ māsānaṁ accayena
parivutthaparivāsaṁ <note n="2">Ma. idaṁ pāṭhadvayaṁ natthi. evamuparipi. </note> āraddhacittā bhikkhū ākaṅkhamānā <note n="3">Ma. idaṁ pāṭhadvayaṁ natthi. evamuparipi. </note> pabbājenti
upasampādenti bhikkhubhāvāya apica mayā puggalavemattatā vinītāti <note n="4">Ma. Yu. viditāti.</note>.
Sace bhante aññatitthiyapubbā imasmiṁ dhammavinaye ākaṅkhantā
pabbajjaṁ ākaṅkhantā upasampadaṁ cattāro māse parivasanti catunnaṁ
māsānaṁ accayena parivutthaparivāse āraddhacittā bhikkhū ākaṅkhamānā
pabbājenti upasampādenti bhikkhubhāvāya ahaṁ cattāri vassāni
<pb n="2.26"/>
Parivasissāmi catunnaṁ vassānaṁ accayena parivutthaparivāsaṁ āraddhacittā
bhikkhū pabbājentu upasampādentu bhikkhubhāvāyāti.
<p n="52"/>Alattha kho acelo kassapo bhagavato santike pabbajjaṁ
alattha upasampadaṁ. Acirūpasampanno ca panāyasmā kassapo
eko vūpakaṭṭho appamatto ātāpī pahitatto viharanto nacirasseva
yassatthāya kulaputtā sammadeva agārasmā anagāriyaṁ pabbajanti
tadanuttaraṁ brahmacariyapariyosānaṁ diṭṭheva dhamme sayaṁ abhiññā
sacchikatvā upasampajja vihāsi khīṇā jāti vusitaṁ brahmacariyaṁ kataṁ
karaṇīyaṁ nāparaṁ itthattāyāti abbhaññāsi. Aññataro ca
panāyasmā kassapo arahaṁ ahosīti. Sattamaṁ.
<p rend="subhead" sid="18">8, timbarukasuttaṃ</p>
<p n="53"/>Sāvatthiyaṁ viharati ... Atha kho timbarukkho <note n="1">Ma. Yu. timbaruko. evamuparipi.</note> paribbājako
yena bhagavā tenupasaṅkami upasaṅkamitvā bhagavatā saddhiṁ sammodi
sammodanīyaṁ kathaṁ sārāṇīyaṁ vītisāretvā ekamantaṁ nisīdi.
<p n="54"/>Ekamantaṁ nisinno kho timbarukkho paribbājako bhagavantaṁ
etadavoca kiṁ nu kho bho gotama sayaṁkataṁ sukhadukkhanti. Mā
hevaṁ timbarukkhāti bhagavā avoca. Kiṁ pana bho gotama parakataṁ
sukhadukkhanti. Mā hevaṁ timbarukkhāti bhagavā avoca. Kiṁ nu kho
bho gotama sayaṁkatañca parakatañca sukhadukkhanti. Mā hevaṁ
timbarukkhāti bhagavā avoca. Kiṁ pana bho gotama asayaṁkāraṁ aparakāraṁ
adhicca samuppannaṁ sukhadukkhanti. Mā hevaṁ timbarukkhāti bhagavā
<pb n="2.27"/>
Avoca. Kiṁ nu kho bho gotama natthi sukhadukkhanti. Na kho
timbarukkha natthi sukhadukkhaṁ atthi kho timbarukkha sukhadukkhanti.
Tenahi bhavaṁ gotamo sukhadukkhaṁ na jānāti na passatīti. Na khvāhaṁ
timbarukkha sukhadukkhaṁ na jānāmi na passāmi jānāmi khvāhaṁ timbarukkha
sukhadukkhaṁ passāmi khvāhaṁ timbarukkha sukhadukkhanti. Kiṁ nu kho bho
gotama sayaṁkataṁ sukhadukkhanti iti puṭṭho samāno mā hevaṁ
timbarukkhāti vadesi kiṁ pana bho gotama parakataṁ sukhadukkhanti iti
puṭṭho samāno mā hevaṁ timbarukkhāti vadesi <pb ed="P" n="2.23" set="S"/>kiṁ nu kho bho
gotama sayaṁkatañca parakatañca sukhadukkhanti iti puṭṭho samāno
mā hevaṁ timbarukkhāti vadesi kiṁ pana bho gotama asayaṁkāraṁ
aparakāraṁ adhicca samuppannaṁ sukhadukkhanti iti puṭṭho samāno mā
hevaṁ timbarukkhāti vadesi kiṁ nu kho bho gotama natthi sukhadukkhanti
iti puṭṭho samāno na kho timbarukkha natthi sukhadukkhaṁ atthi kho
timbarukkha sukhadukkhanti vadesi tenahi bhavaṁ gotamo sukhadukkhaṁ
na jānāti na passatīti iti puṭṭho samāno na khvāhaṁ timbarukkha
sukhadukkhaṁ na jānāmi na passāmi jānāmi khvāhaṁ timbarukkha sukhadukkhaṁ
passāmi khvāhaṁ timbarukkha sukhadukkhanti vadesi ācikkhatu ca me bhavaṁ
gotamo sukhadukkhaṁ desetu ca me bhavaṁ gotamo sukhadukkhanti.
<p n="55"/>Sā vedanā so vedayatīti kho timbarukkha ādito sato
sayaṁkataṁ sukhadukkhanti evañcāhaṁ <note n="1">Ma. Yu. evampāhaṁ. evamuparipi.</note> na vadāmi. Aññā vedanā añño
<pb n="2.28"/>
Vedayatīti kho timbarukkha vedanābhitunnassa sato parakataṁ sukhadukkhanti
evañcāhaṁ na vadāmi. Ete te timbarukkha ubho ante anupagamma
majjhena tathāgato dhammaṁ deseti avijjāpaccayā saṅkhārā saṅkhārapaccayā
viññāṇaṁ .pe. Evametassa kevalassa dukkhakkhandhassa
samudayo hoti. Avijjāya tveva asesavirāganirodhā saṅkhāranirodho
saṅkhāranirodhā viññāṇanirodho .pe. Evametassa kevalassa
dukkhakkhandhassa nirodho hotīti.
<p n="56"/>Evaṁ vutte timbarukkho paribbājako bhagavantaṁ etadavoca
abhikkantaṁ bho gotama abhikkantaṁ bho gotama .pe. Esāhaṁ
bhante bhavantaṁ gotamaṁ saraṇaṁ gacchāmi dhammañca bhikkhusaṅghañca
upāsakaṁ maṁ bhavaṁ gotamo dhāretu ajjatagge pāṇupetaṁ
saraṇaṅgatanti. Aṭṭhamaṁ.
<p rend="subhead" sid="19">9, bālapaṇḍitasuttaṃ</p>
<p n="57"/>Sāvatthiyaṁ viharati ... Avijjānīvaraṇassa bhikkhave bālassa
taṇhāya saṁyuttassa <note n="1">Ma. Yu. sampayuttassa. evamuparipi.</note> <pb ed="P" n="2.24" set="S"/>evamayaṁ kāyo samudāgato iti ayañceva
kāyo bahiddhā ca nāmarūpaṁ itthetaṁ dvayaṁ dvayaṁ paṭicca phasso
saḷevāyatanāni yehi phuṭṭho bālo sukhadukkhaṁ paṭisaṁvedayati etesaṁ
vā aññatarena. Avijjānīvaraṇassa bhikkhave paṇḍitassa taṇhāya
saṁyuttassa evamayaṁ kāyo samudāgato iti ayañceva kāyo bahiddhā
ca nāmarūpaṁ itthetaṁ dvayaṁ dvayaṁ paṭicca phasso saḷevāyatanāni yehi
phuṭṭho paṇḍito sukhadukkhaṁ paṭisaṁvedayati etesaṁ vā aññatarena.
<pb n="2.29"/>
<p n="58"/>Tatra bhikkhave ko viseso ko adhippāyaso <note n="1">Yu. adhippāyo. evamuparipi.</note> kinnānākaraṇaṁ
paṇḍitassa bālenāti. Bhagavaṁmūlakā no bhante dhammā bhagavaṁnettikā
bhagavaṁpaṭisaraṇā sādhu vata me bhante bhagavantaṁyeva paṭibhātu
etassa bhāsitassa attho bhagavato sutvā bhikkhū dhāressantīti.
Tenahi bhikkhave suṇātha sādhukaṁ manasikarotha bhāsissāmīti. Evaṁ
bhanteti kho te bhikkhū bhagavato paccassosuṁ.
<p n="59"/>Bhagavā etadavoca yāya ca bhikkhave avijjāya nivutassa
bālassa yāya ca taṇhāya saṁyuttassa ayaṁ kāyo samudāgato sā
ceva avijjā bālassa appahīnā sā ca taṇhā aparikkhīṇā taṁ
kissa hetu na hi bhikkhave bālo acari brahmacariyaṁ sammā
dukkhakkhayāya tasmā bālo kāyassa bhedā kāyūpago hoti so
kāyūpago samāno na parimuccati jātiyā jarāya maraṇena sokehi
paridevehi dukkhehi domanassehi upāyāsehi na parimuccati dukkhasmāti
vadāmi. Yāya ca bhikkhave avijjāya nivutassa paṇḍitassa yāya ca
taṇhāya saṁyuttassa ayaṁ kāyo samudāgato sā ceva avijjā
paṇḍitassa pahīnā sā ca taṇhā parikkhīṇā taṁ kissa hetu acari
bhikkhave paṇḍito brahmacariyaṁ <pb ed="P" n="2.25" set="S"/>sammā dukkhakkhayāya tasmā paṇḍito
kāyassa bhedā na kāyūpago hoti so akāyūpago samāno
parimuccati jātiyā jarāya maraṇena sokehi paridevehi dukkhehi
domanassehi upāyāsehi parimuccati dukkhasmāti vadāmi. Ayaṁ
<pb n="2.30"/>
Kho bhikkhave viseso ayaṁ adhippāyaso idannānākaraṇaṁ paṇḍitassa
bālena yadidaṁ brahmacariyavāsoti. Navamaṁ.
<p rend="subhead" sid="20">10, paccayasuttaṃ</p>
<p n="60"/>Sāvatthiyaṁ viharati ... Paṭiccasamuppādañca vo bhikkhave
desessāmi paṭiccasamuppanne ca dhamme taṁ suṇātha sādhukaṁ
manasikarotha bhāsissāmīti. Evaṁ bhanteti kho te bhikkhū bhagavato
paccassosuṁ.
<p n="61"/>Bhagavā etadavoca katamo ca bhikkhave paṭiccasamuppādo
jātipaccayā bhikkhave jarāmaraṇaṁ uppādā vā tathāgatānaṁ anuppādā
vā tathāgatānaṁ ṭhitāva sā dhātu dhammaṭṭhitatā dhammaniyāmatā
idappaccayatā taṁ tathāgato abhisambujjhati abhisameti abhisambujjhitvā
abhisametvā ācikkhati deseti paññapeti <note n="1">Ma. Yu. paññāpeti. evamuparipi.</note> paṭṭhapeti vivarati vibhajati
uttānīkaroti passathāti cāha. Jātipaccayā bhikkhave jarāmaraṇaṁ
.pe. Bhavapaccayā bhikkhave jāti ... Upādānapaccayā bhikkhave bhavo ...
Taṇhāpaccayā bhikkhave upādānaṁ ... Vedanāpaccayā bhikkhave taṇhā ...
Phassapaccayā bhikkhave vedanā ... Saḷāyatanapaccayā bhikkhave phasso ...
Nāmarūpapaccayā bhikkhave saḷāyatanaṁ ... Viññāṇapaccayā bhikkhave
nāmarūpaṁ ... Saṅkhārapaccayā bhikkhave viññāṇaṁ ... Avijjāpaccayā bhikkhave
saṅkhārā uppādā vā tathāgatānaṁ anuppādā vā tathāgatānaṁ
ṭhitāva sā dhātu dhammaṭṭhitatā dhammaniyāmatā idappaccayatā taṁ
tathāgato abhisambujjhati <pb ed="P" n="2.26" set="S"/>abhisameti abhisambujjhitvā abhisametvā
<pb n="2.31"/>
Ācikkhati deseti paññapeti paṭṭhapeti vivarati vibhajati uttānīkaroti
passathāti cāha. Avijjāpaccayā bhikkhave saṅkhārā. Iti kho
bhikkhave yā tatra tathatā avitathatā anaññathatā idappaccayatā
ayaṁ vuccati bhikkhave paṭiccasamuppādo.
<p n="62"/>Katame ca bhikkhave paṭiccasamuppannā dhammā jarāmaraṇaṁ
bhikkhave aniccaṁ saṅkhataṁ paṭiccasamuppannaṁ khayadhammaṁ vayadhammaṁ virāgadhammaṁ
nirodhadhammaṁ. Jāti bhikkhave aniccā saṅkhatā paṭiccasamuppannā
khayadhammā vayadhammā virāgadhammā nirodhadhammā. Bhavo
bhikkhave anicco saṅkhato paṭiccasamuppanno khayadhammo vayadhammo
virāgadhammo nirodhadhammo. Upādānaṁ bhikkhave .pe. Taṇhā
bhikkhave ... Vedanā bhikkhave ... Phasso bhikkhave ... Saḷāyatanaṁ
bhikkhave ... Nāmarūpaṁ bhikkhave ... Viññāṇaṁ bhikkhave ... Saṅkhārā
bhikkhave ... Avijjā bhikkhave aniccā saṅkhatā paṭiccasamuppannā khayadhammā
vayadhammā virāgadhammā nirodhadhammā. Ime vuccanti bhikkhave
paṭiccasamuppannā dhammā.
<p n="63"/>Yato kho bhikkhave ariyasāvakassa ayañca paṭiccasamuppādo
ime ca paṭiccasamuppannā dhammā yathābhūtaṁ sammappaññāya sudiṭṭhā
honti sova <note n="1">Ma. Yu. so vata.</note> pubbantaṁ vā upadhāvissati ahosiṁ nu khvāhaṁ
atītamaddhānaṁ nanu kho ahosiṁ atītamaddhānaṁ kiṁ nu kho ahosiṁ
atītamaddhānaṁ kathaṁ nu kho ahosiṁ atītamaddhānaṁ kiṁ hutvā kiṁ
<pb n="2.32"/>
Ahosiṁ nu khvāhaṁ atītamaddhānanti aparantaṁ vā upadhāvissati
bhavissāmi nu khvāhaṁ anāgatamaddhānaṁ nanu kho bhavissāmi <pb ed="P" n="2.27" set="S"/>anāgatamaddhānaṁ
kiṁ nu kho bhavissāmi anāgatamaddhānaṁ kathaṁ nu kho
bhavissāmi anāgatamaddhānaṁ kiṁ hutvā kiṁ bhavissāmi nu khvāhaṁ
anāgatamaddhānanti etarahi vā paccuppannaṁ addhānaṁ ajjhattaṁ
kathaṁkathī bhavissati ahaṁ nu khosmi no nu khosmi kiṁ nu khosmi
kathaṁ nu khosmi ayaṁ nu kho satto kuto āgato so kuhiṁ
gāmī <note n="1">Ma. gamissatīti.</note> bhavissatīti netaṁ ṭhānaṁ vijjati taṁ kissa hetu tathā hi
bhikkhave ariyasāvakassa ayañca paṭiccasamuppādo ime ca paṭiccasamuppannā
dhammā yathābhūtaṁ sammappaññāya sudiṭṭhāti. Dasamaṁ.
Āhāravaggo dutiyo.
Tassa uddānaṁ
āhāraphaggunañceva <note n="2">Ma. Yu. āhāraṁ phagguno ceva.</note> dve ca samaṇabrāhmaṇā
kaccānagottaṁ <note n="3">Yu. kaccāyanagotto. </note> dhammakathikaṁ acelaṁ timbarukkhena ca
bālapaṇḍitañceva <note n="4">Ma. bālapaṇḍitato ceva. Yu. bālena paṇḍito ceva.</note> dasamo paccayena cāti.
<p rend="subhead" check="nosid">3, dasabalavaggo</p>
<p rend="subhead" sid="21">1, dasabalasuttaṃ</p>
<pb n="2.33"/>
Dasabalavaggo tatiyo
<p n="64"/>Sāvatthiyaṁ viharati ... Dasabalasamannāgato bhikkhave tathāgato
catūhi ca vesārajjehi samannāgato āsabhaṇṭhānaṁ paṭijānāti parisāsu
sīhanādaṁ nadati brahmacakkaṁ pavatteti <pb ed="P" n="2.28" set="S"/>iti rūpaṁ iti rūpassa samudayo
iti rūpassa atthaṅgamo iti vedanā iti vedanāya samudayo iti
vedanāya atthaṅgamo iti saññā iti saññāya samudayo iti
saññāya atthaṅgamo iti saṅkhārā iti saṅkhārānaṁ samudayo iti
saṅkhārānaṁ atthaṅgamo iti viññāṇaṁ iti viññāṇassa samudayo
iti viññāṇassa atthaṅgamo iti imasmiṁ sati idaṁ hoti
imassuppādā idaṁ uppajjati imasmiṁ asati idaṁ na hoti imassa
nirodhā idaṁ nirujjhati yadidaṁ avijjāpaccayā saṅkhārā saṅkhārapaccayā
viññāṇaṁ .pe. Evametassa kevalassa dukkhakkhandhassa
samudayo hoti. Avijjāya tveva asesavirāganirodhā saṅkhāranirodho
saṅkhāranirodhā viññāṇanirodho .pe. Evametassa kevalassa
dukkhakkhandhassa nirodho hotīti. Paṭhamaṁ.
<p rend="subhead" sid="22">2, dutiyadasabalasuttaṃ</p>
<p n="65"/>Sāvatthiyaṁ viharati ... Dasabalasamannāgato bhikkhave tathāgato
catūhi ca vesārajjehi samannāgato āsabhaṇṭhānaṁ paṭijānāti parisāsu
sīhanādaṁ nadati brahmacakkaṁ pavatteti iti rūpaṁ iti rūpassa samudayo
iti rūpassa atthaṅgamo iti vedanā iti vedanāya samudayo iti
<pb n="2.34"/>
Vedanāya atthaṅgamo iti saññā iti saññāya samudayo iti
saññāya atthaṅgamo iti saṅkhārā iti saṅkhārānaṁ samudayo iti
saṅkhārānaṁ atthaṅgamo iti viññāṇaṁ iti viññāṇassa samudayo
iti viññāṇassa atthaṅgamo iti imasmiṁ sati idaṁ hoti
imassuppādā idaṁ uppajjati imasmiṁ asati idaṁ na hoti imassa
nirodhā idaṁ nirujjhati yadidaṁ avijjāpaccayā saṅkhārā saṅkhārapaccayā
viññāṇaṁ .pe. Evametassa kevalassa dukkhakkhandhassa
samudayo hoti. Avijjāya tveva asesavirāganirodhā saṅkhāranirodho
saṅkhāranirodhā viññāṇanirodho .pe. Evametassa kevalassa
dukkhakkhandhassa nirodho hoti.
<p n="66"/>Evaṁ svākkhāto bhikkhave mayā dhammo uttāno vivaṭo
pakāsito chinnapilotiko. Evaṁ svākkhāte kho bhikkhave mayā
dhamme uttāne vivaṭe pakāsite chinnapilotike alameva
saddhāpabbajitena kulaputtena viriyaṁ ārabhituṁ kāmaṁ taco ca nahāru ca
aṭṭhi ca avasissatu sarīre upasussatu maṁsalohitaṁ yantaṁ purisathāmena
purisaviriyena purisaparakkamena pattabbaṁ na taṁ apāpuṇitvā purisassa <note n="1">Ma. Yu. ayaṁ pāṭho natthi.</note>
viriyassa saṇṭhānaṁ bhavissatīti. <pb ed="P" n="2.29" set="S"/>Dukkhaṁ bhikkhave kusīto viharati vokiṇṇo
pāpakehi akusalehi dhammehi mahantañca sadatthaṁ parihāpeti.
Āraddhaviriyo ca kho bhikkhave sukhaṁ viharati pavivitto pāpakehi
akusalehi dhammehi mahantañca sadatthaṁ paripūreti. Na bhikkhave
<pb n="2.35"/>
Hīnena aggassa patti hoti aggena ca kho <note n="1">Ma. Yu. bhikkhave.</note> aggassa patti
hoti. Maṇḍapeyyamidaṁ bhikkhave brahmacariyaṁ satthā sammukhībhūto.
<p n="67"/>Tasmātiha bhikkhave viriyaṁ ārabhatha appattassa pattiyā
anadhigatassa adhigamāya asacchikatassa sacchikiriyāya evaṁ no ayaṁ
amhākaṁ pabbajjā avaṁkatā <note n="2">Ma. Yu. ayaṁ pāṭho natthi.</note> avañjhā bhavissati saphalā saudrayā
yesaṁ <note n="3">Ma. yesañca. Yu. yesañhi. </note> mayaṁ paribhuñjāma cīvarapiṇḍapātasenāsanagilānapaccayabhesajjaparikkhāraṁ
tesaṁ te kārā amhesu mahapphalā bhavissanti mahānisaṁsāti
evaṁ hi vo bhikkhave sikkhitabbaṁ. Attatthaṁ vā hi bhikkhave
sampassamānena alameva appamādena sampādetuṁ. Paratthaṁ vā hi bhikkhave
sampassamānena alameva appamādena sampādetuṁ. Ubhayatthaṁ vā hi
bhikkhave sampassamānena alameva appamādena sampādetunti. Dutiyaṁ.
<p rend="subhead" sid="23">3, upanisasuttaṃ</p>
<p n="68"/>Sāvatthiyaṁ viharati ... Jānatohaṁ bhikkhave passato āsavānaṁ
khayaṁ vadāmi no ajānato no apassato. Kiñca bhikkhave
jānato kiṁ passato āsavānaṁ khayo hoti. Iti rūpaṁ iti rūpassa
samudayo iti rūpassa atthaṅgamo .pe. Iti vedanā .pe.
Iti saññā .pe. Iti saṅkhārā .pe. Iti viññāṇaṁ iti
viññāṇassa samudayo iti viññāṇassa atthaṅgamoti. Evaṁ kho
bhikkhave jānato evaṁ passato āsavānaṁ khayo hoti.
<p n="69"/><pb ed="P" n="2.30" set="S"/>Yampi taṁ bhikkhave khayasmiṁ khaye ñāṇaṁ tampi <note n="4">Yu. taṁ.</note> saupanisaṁ
vadāmi no anupanisaṁ. Kā ca bhikkhave khaye ñāṇassa upanisā.
<pb n="2.36"/>
Vimuttītissa vacanīyaṁ. Vimuttimpahaṁ <note n="1">Ma. Yu. vimuttimpāhaṁ. evamīdisesu padesu.</note> bhikkhave saupanisaṁ vadāmi no
anupanisaṁ. Kā ca bhikkhave vimuttiyā upanisā. Virāgotissa vacanīyaṁ.
Virāgampahaṁ bhikkhave saupanisaṁ vadāmi no anupanisaṁ. Kā ca
bhikkhave virāgassa upanisā. Nibbidātissa vacanīyaṁ. Nibbidampahaṁ
bhikkhave saupanisaṁ vadāmi no anupanisaṁ. Kā ca bhikkhave
nibbidāya upanisā. Yathābhūtañāṇadassanantissa vacanīyaṁ.
Yathābhūtañāṇadassanampahaṁ bhikkhave saupanisaṁ vadāmi no anupanisaṁ.
Kā ca bhikkhave yathābhūtañāṇadassanassa upanisā. Samādhītissa
vacanīyaṁ. Samādhimpahaṁ bhikkhave saupanisaṁ vadāmi no anupanisaṁ.
Kā ca bhikkhave samādhissa upanisā. Sukhantissa vacanīyaṁ. Sukhampahaṁ
bhikkhave saupanisaṁ vadāmi no anupanisaṁ. Kā ca bhikkhave sukhassa
upanisā. Passaddhītissa vacanīyaṁ. Passaddhimpahaṁ bhikkhave saupanisaṁ
vadāmi no anupanisaṁ. Kā ca bhikkhave passaddhiyā upanisā.
Pītītissa vacanīyaṁ. Pītimpahaṁ bhikkhave saupanisaṁ vadāmi no anupanisaṁ.
Kā ca bhikkhave pītiyā upanisā. Pāmujjantissa vacanīyaṁ. Pāmujjampahaṁ
bhikkhave saupanisaṁ vadāmi no anupanisaṁ. Kā ca bhikkhave
pāmujjassa upanisā. Saddhātissa vacanīyaṁ. Saddhampahaṁ bhikkhave
saupanisaṁ vadāmi no anupanisaṁ. <pb ed="P" n="2.31" set="S"/>Kā ca bhikkhave saddhāya upanisā.
Dukkhantissa vacanīyaṁ. Dukkhampahaṁ bhikkhave saupanisaṁ vadāmi no
anupanisaṁ. Kā ca bhikkhave dukkhassa upanisā. Jātītissa vacanīyaṁ.
<pb n="2.37"/>
Jātimpahaṁ bhikkhave saupanisaṁ vadāmi no anupanisaṁ. Kā ca
bhikkhave jātiyā upanisā. Bhavotissa vacanīyaṁ. Bhavampahaṁ bhikkhave
saupanisaṁ vadāmi no anupanisaṁ. Kā ca bhikkhave bhavassa upanisā.
Upādānantissa vacanīyaṁ. Upādānampahaṁ bhikkhave saupanisaṁ vadāmi
no anupanisaṁ. Kā ca bhikkhave upādānassa upanisā. Taṇhātissa
vacanīyaṁ. Taṇhampahaṁ bhikkhave saupanisaṁ vadāmi no anupanisaṁ.
Kā ca bhikkhave taṇhāya upanisā. Vedanātissa vacanīyaṁ .pe.
Phassotissa vacanīyaṁ ... Saḷāyatanantissa vacanīyaṁ ... Nāmarūpantissa
vacanīyaṁ ... Viññāṇantissa vacanīyaṁ ... Saṅkhārātissa vacanīyaṁ. Saṅkhārepahaṁ
bhikkhave saupanise vadāmi no anupanise. Kā ca bhikkhave
saṅkhārānaṁ upanisā. Avijjātissa vacanīyaṁ. Iti kho bhikkhave
avijjūpanisā saṅkhārā saṅkhārūpanisaṁ viññāṇaṁ viññāṇūpanisaṁ
nāmarūpaṁ nāmarūpūpanisaṁ saḷāyatanaṁ saḷāyatanūpaniso phasso phassūpanisā
vedanā vedanūpanisā taṇhā taṇhūpanisaṁ upādānaṁ upādānūpaniso
bhavo bhavūpanisā jāti jātūpanisaṁ dukkhaṁ dukkhūpanisā
saddhā saddhūpanisaṁ pāmujjaṁ pāmujjūpanisā pīti pītūpanisā
passaddhi passaddhūpanisaṁ sukhaṁ sukhūpaniso samādhi samādhūpanisaṁ
yathābhūtañāṇadassanaṁ yathābhūtañāṇadassanūpanisā <pb ed="P" n="2.32" set="S"/>nibbidā nibbidūpaniso
virāgo virāgūpanisā vimutti vimuttūpanisaṁ khaye ñāṇaṁ.
<p n="70"/>Seyyathāpi bhikkhave upari pabbate thullaphusitake deve
<pb n="2.38"/>
Vassante taṁ udakaṁ yathāninnaṁ pavattamānaṁ pabbatakandarapadarasākhā
paripūreti pabbatakandarapadarasākhā paripūrā kussubbhe <note n="1">Ma. kusobbhe. Yu. kusabbhe. evamuparipi.</note> paripūrenti
kussubbhā paripūrā mahāsobbhe paripūrenti mahāsobbhā paripūrā
kunnadiyo paripūrenti kunnadiyo paripūrā mahānadiyo paripūrenti
mahānadiyo paripūrā mahāsamuddaṁ <note n="2">Yu. sāgaraṁ.</note> paripūrenti evameva kho bhikkhave
avijjūpanisā saṅkhārā saṅkhārūpanisaṁ viññāṇaṁ viññāṇūpanisaṁ
nāmarūpaṁ nāmarūpūpanisaṁ saḷāyatanaṁ saḷāyatanūpaniso phasso
phassūpanisā vedanā vedanūpanisā taṇhā taṇhūpanisaṁ upādānaṁ
upādānūpaniso bhavo bhavūpanisā jāti jātūpanisaṁ dukkhaṁ
dukkhūpanisā saddhā saddhūpanisaṁ pāmujjaṁ pāmujjūpanisā pīti
pītūpanisā passaddhi passaddhūpanisaṁ sukhaṁ sukhūpaniso samādhi
samādhūpanisaṁ yathābhūtañāṇadassanaṁ yathābhūtañāṇadassanūpanisā nibbidā
nibbidūpaniso virāgo virāgūpanisā vimutti vimuttūpanisaṁ khaye
ñāṇanti. Tatiyaṁ.
<p rend="subhead" sid="24">4, aññatitthiyasuttaṃ</p>
<p n="71"/>Rājagahe viharati veḷuvane ... Atha kho āyasmā sārīputto
pubbaṇhasamayaṁ nivāsetvā pattacīvaramādāya rājagahaṁ piṇḍāya
pāvisi. Atha kho āyasmato sārīputtassa etadahosi atippago
kho tāva rājagahe piṇḍāya carituṁ yannūnāhaṁ yena aññatitthiyānaṁ
paribbājakānaṁ ārāmo tenupasaṅkameyyanti. Atha kho āyasmā
sārīputto yena aññatitthiyānaṁ <pb ed="P" n="2.33" set="S"/>paribbājakānaṁ ārāmo tenupasaṅkami
<pb n="2.39"/>
Upasaṅkamitvā tehi aññatitthiyehi paribbājakehi saddhiṁ sammodi
sammodanīyaṁ kathaṁ sārāṇīyaṁ vītisāretvā ekamantaṁ nisīdi.
<p n="72"/>Ekamantaṁ nisinnaṁ kho āyasmantaṁ sārīputtaṁ te aññatitthiyā
paribbājakā etadavocuṁ santāvuso sārīputta eke
samaṇabrāhmaṇā kammavādā sayaṁkataṁ dukkhaṁ paññapenti. Santi
panāvuso sārīputta eke samaṇabrāhmaṇā kammavādā parakataṁ
dukkhaṁ paññapenti. Santāvuso sārīputta eke samaṇabrāhmaṇā
kammavādā sayaṁkatañca parakatañca dukkhaṁ paññapenti. Santi
panāvuso sārīputta eke samaṇabrāhmaṇā kammavādā asayaṁkāraṁ
aparakāraṁ adhicca samuppannaṁ dukkhaṁ paññapenti. Idha panāvuso
sārīputta samaṇo gotamo kiṁvādī kimakkhāyī kathaṁ byākaramānā ca
mayaṁ vuttavādino ceva samaṇassa gotamassa assāma na ca samaṇaṁ
gotamaṁ abhūtena abbhācikkheyyāma dhammassa cānudhammaṁ byākareyyāma
na ca koci sahadhammiko vādānupāto gārayhaṁ ṭhānaṁ āgaccheyyāti.
<p n="73"/>Paṭiccasamuppannaṁ kho āvuso dukkhaṁ vuttaṁ bhagavatā kiṁ
paṭicca phassaṁ paṭicca iti vadaṁ vuttavādī ceva bhagavato assa na
ca bhagavantaṁ abhūtena abbhācikkheyya dhammassa cānudhammaṁ byākareyya
na ca koci sahadhammiko vādānupāto gārayhaṁ ṭhānaṁ āgaccheyya.
Tatrāvuso ye te samaṇabrāhmaṇā kammavādā sayaṁkataṁ dukkhaṁ
paññapenti tadapi phassapaccayā. Yepi te .pe. Yepi te
<pb n="2.40"/>
.pe. Yepi <pb ed="P" n="2.34" set="S"/>te samaṇabrāhmaṇā kammavādā asayaṁkāraṁ aparakāraṁ
adhicca samuppannaṁ dukkhaṁ paññapenti tadapi phassapaccayā. Tatrāvuso
ye te samaṇabrāhmaṇā kammavādā sayaṁkataṁ dukkhaṁ paññapenti te
vata aññatra phassā paṭisaṁvedayantīti <note n="1">Ma. Yu. paṭisaṁvedissantīti. evamuparipi.</note> netaṁ ṭhānaṁ vijjati. Yepi
te samaṇabrāhmaṇā kammavādā parakataṁ dukkhaṁ paññapenti te
vata aññatra phassā paṭisaṁvedayantīti netaṁ ṭhānaṁ vijjati. Yepi
te samaṇabrāhmaṇā kammavādā sayaṁkatañca parakatañca dukkhaṁ
paññapenti te vata aññatra phassā paṭisaṁvedayantīti netaṁ ṭhānaṁ
vijjati. Yepi te samaṇabrāhmaṇā kammavādā asayaṁkāraṁ aparakāraṁ
adhicca samuppannaṁ dukkhaṁ paññapenti te vata aññatra phassā
paṭisaṁvedayantīti netaṁ ṭhānaṁ vijjatīti.
<p n="74"/>Assosi kho āyasmā ānando āyasmato sārīputtassa
tehi aññatitthiyehi paribbājakehi saddhiṁ imaṁ kathāsallāpaṁ. Atha
kho āyasmā ānando rājagahe piṇḍāya caritvā pacchābhattaṁ
piṇḍapātapaṭikkanto yena bhagavā tenupasaṅkami upasaṅkamitvā
bhagavantaṁ abhīvādetvā ekamantaṁ nisīdi. Ekamantaṁ nisinno kho
āyasmā ānando yāvatako āyasmato sārīputtassa tehi
aññatitthiyehi paribbājakehi saddhiṁ ahosi kathāsallāpo taṁ sabbaṁ
bhagavato ārocesi.
<p n="75"/>Sādhu sādhu ānanda yathātaṁ sārīputto ca <note n="2">Ma. Yu. casaddo natthi.  evamīdisesu ṭhānesu.</note> sammā
<pb n="2.41"/>
Byākaramāno byākareyya. Paṭiccasamuppannaṁ kho ānanda dukkhaṁ vuttaṁ
mayā kiṁ paṭicca phassaṁ paṭicca iti vadaṁ vuttavādī ceva me
assa na ca maṁ abhūtena abbhācikkheyya dhammassa cānudhammaṁ byākareyya
na ca koci sahadhammiko vādānupāto gārayhaṁ ṭhānaṁ āgaccheyya.
Tatrānanda ye te samaṇabrāhmaṇā kammavādā sayaṁkataṁ dukkhaṁ
paññapenti tadapi phassapaccayā. <pb ed="P" n="2.35" set="S"/>Yepi te .pe. Yepi te
.pe. Yepi te samaṇabrāhmaṇā kammavādā asayaṁkāraṁ aparakāraṁ
adhicca samuppannaṁ dukkhaṁ paññapenti tadapi phassapaccayā. Tatrānanda
yepi te samaṇabrāhmaṇā kammavādā sayaṁkataṁ dukkhaṁ paññapenti
te vata aññatra phassā paṭisaṁvedayantīti netaṁ ṭhānaṁ vijjati.
Yepi te .pe. Yepi te .pe. Yepi te samaṇabrāhmaṇā
kammavādā asayaṁkāraṁ aparakāraṁ adhicca samuppannaṁ dukkhaṁ paññapenti
te vata aññatra phassā paṭisaṁvedayantīti netaṁ ṭhānaṁ vijjati.
<p n="76"/>Ekamidāhaṁ ānanda samayaṁ idheva rājagahe viharāmi
veḷuvane kalandakanivāpe. Atha khvāhaṁ ānanda pubbaṇhasamayaṁ
nivāsetvā pattacīvaramādāya rājagahaṁ <note n="1">Yu. rājagahe.</note> piṇḍāya pāvisiṁ. Tassa
mayhaṁ ānanda etadahosi atippago kho tāva rājagahe piṇḍāya
carituṁ yannūnāhaṁ yena aññatitthiyānaṁ paribbājakānaṁ ārāmo
tenupasaṅkameyyanti. Atha khvāhaṁ ānanda yena aññatitthiyānaṁ
paribbājakānaṁ ārāmo tenupasaṅkamiṁ upasaṅkamitvā tehi aññatitthiyehi
<pb n="2.42"/>
Paribbājakehi saddhiṁ sammodiṁ sammodanīyaṁ kathaṁ sārāṇīyaṁ
vītisāretvā ekamantaṁ nisīdiṁ. Ekamantaṁ nisinnaṁ kho maṁ ānanda
te aññatitthiyā paribbājakā etadavocuṁ santāvuso gotama
eke samaṇabrāhmaṇā kammavādā sayaṁkataṁ dukkhaṁ paññapenti
santi panāvuso gotama eke samaṇabrāhmaṇā kammavādā parakataṁ
dukkhaṁ paññapenti santāvuso gotama eke samaṇabrāhmaṇā
kammavādā sayaṁkatañca parakatañca dukkhaṁ paññapenti santi
panāvuso gotama eke samaṇabrāhmaṇā kammavādā asayaṁkāraṁ
aparakāraṁ adhicca samuppannaṁ dukkhaṁ paññapenti. Idha no āyasmā
gotamo kiṁvādī kimakkhāyī kathaṁ byākaramānā ca mayaṁ vuttavādino
ceva āyasmato gotamassa assāma na ca āyasmantaṁ gotamaṁ
abhūtena <pb ed="P" n="2.36" set="S"/>abbhācikkheyyāma dhammassa cānudhammaṁ byākareyyāma na
ca koci sahadhammiko vādānupāto gārayhaṁ ṭhānaṁ āgaccheyyāti.
Evaṁ vuttāhaṁ ānanda te aññatitthiye paribbājake etadavocaṁ
paṭiccasamuppannaṁ kho āvuso dukkhaṁ vuttaṁ mayā kiṁ paṭicca
phassaṁ paṭicca iti vadaṁ vuttavādī ceva me assa na ca maṁ
abhūtena abbhācikkheyya dhammassa cānudhammaṁ byākareyya na ca
koci sahadhammiko vādānupāto gārayhaṁ ṭhānaṁ āgaccheyya <note n="1">Ma. Yu. itisaddo dissati.</note>.
Tatrāvuso ye te samaṇabrāhmaṇā kammavādā sayaṁkataṁ dukkhaṁ
paññapenti tadapi phassapaccayā. Yepi te .pe. Yepi te
<pb n="2.43"/>
.pe. Yepi te samaṇabrāhmaṇā kammavādā asayaṁkāraṁ aparakāraṁ
adhicca samuppannaṁ dukkhaṁ paññapenti tadapi phassapaccayā. Tatrāvuso
ye te samaṇabrāhmaṇā kammavādā sayaṁkataṁ dukkhaṁ paññapenti
te vata aññatra phassā paṭisaṁvedayantīti netaṁ ṭhānaṁ vijjati.
Yepi te .pe. Yepi te .pe. Yepi te samaṇabrāhmaṇā
kammavādā asayaṁkāraṁ aparakāraṁ adhicca samuppannaṁ dukkhaṁ
paññapenti te vata aññatra phassā paṭisaṁvedayantīti netaṁ ṭhānaṁ
vijjatīti.
<p n="77"/>Acchariyaṁ bhante abbhūtaṁ bhante yatra hi nāma ekena
padena sabbo attho vutto bhavissati siyā nu kho bhante
esevattho vitthārena vuccamāno gambhīro ceva assa gambhīrāvabhāso
cāti. Tenahānanda taññevettha paṭibhātūti.
<p n="78"/>Sace maṁ bhante evaṁ puccheyyuṁ jarāmaraṇaṁ āvuso
ānanda kiṁnidānaṁ kiṁsamudayaṁ kiṁjātikaṁ kiṁpabhavanti. Evaṁ puṭṭho <note n="1">Ma. puṭṭhohaṁ. Yu. puṭṭhāhambhante. evamuparipi.</note> ahaṁ
bhante evaṁ byākareyyaṁ jarāmaraṇaṁ kho āvuso jātinidānaṁ
jātisamudayaṁ jātijātikaṁ jātippabhavanti. Evaṁ puṭṭho ahaṁ bhante evaṁ
byākareyyaṁ. <pb ed="P" n="2.37" set="S"/>Sace maṁ bhante evaṁ puccheyyuṁ jāti panāvuso
ānanda kiṁnidānā kiṁsamudayā kiṁjātikā kiṁpabhavāti. Evaṁ puṭṭho
ahaṁ bhante evaṁ byākareyyaṁ jāti kho āvuso bhavanidānā
bhavasamudayā bhavajātikā bhavappabhavāti. Evaṁ puṭṭho ahaṁ bhante evaṁ
<pb n="2.44"/>
Byākareyyaṁ. Sace maṁ bhante evaṁ puccheyyuṁ bhavo panāvuso
ānanda kiṁnidāno kiṁsamudayo kiṁjātiko kiṁpabhavoti. Evaṁ puṭṭho
ahaṁ bhante evaṁ byākareyyaṁ bhavo kho āvuso upādānanidāno
upādānasamudayo upādānajātiko upādānappabhavoti. Evaṁ puṭṭho
ahaṁ bhante evaṁ byākareyyaṁ. Sace maṁ bhante evaṁ puccheyyuṁ
upādānaṁ panāvuso .pe. Taṇhā panāvuso .pe. Vedanā
panāvuso .pe. Sace maṁ bhante evaṁ puccheyyuṁ phasso panāvuso
ānanda kiṁnidāno kiṁsamudayo kiṁjātiko kiṁpabhavoti. Evaṁ puṭṭho
ahaṁ bhante evaṁ byākareyyaṁ phasso kho āvuso saḷāyatananidāno
saḷāyatanasamudayo saḷāyatanajātiko saḷāyatanappabhavo <note n="1">Ma. Yu. itisaddo dissati.</note> channaṁ
tveva āvuso phassāyatanānaṁ asesavirāganirodhā phassanirodho
phassanirodhā vedanānirodho vedanānirodhā taṇhānirodho taṇhānirodhā
upādānanirodho upādānanirodhā bhavanirodho bhavanirodhā jātinirodho
jātinirodhā jarāmaraṇaṁ sokaparidevadukkhadomanassupāyāsā nirujjhanti.
Evametassa kevalassa dukkhakkhandhassa nirodho hotīti. Evaṁ puṭṭho
ahaṁ bhante evaṁ byākareyyanti. Catutthaṁ.
<p rend="subhead" sid="25">5, bhūmijasuttaṃ</p>
<p n="79"/>Sāvatthiyaṁ viharati ... Atha kho āyasmā bhūmijo sāyaṇhasamayaṁ
paṭisallānā vuṭṭhito yenāyasmā sārīputto tenupasaṅkami
upasaṅkamitvā āyasmatā sārīputtena saddhiṁ sammodi sammodanīyaṁ
kathaṁ sārāṇīyaṁ vītisāretvā ekamantaṁ nīsīdi. Ekamantaṁ nisinno
<pb n="2.45"/>
Kho āyasmā bhūmijo āyasmantaṁ sārīputtaṁ etadavoca santāvuso
sārīputta eke samaṇabrāhmaṇā kammavādā sayaṁkataṁ sukhadukkhaṁ
paññapenti santi panāvuso sārīputta eke samaṇabrāhmaṇā kammavādāparakataṁ
sukhadukkhaṁ paññapenti santāvuso <note n="1">Yu. santi panāvuso.</note> sārīputta eke
samaṇabrāhmaṇā kammavādā sayaṁkatañca parakatañca sukhadukkhaṁ
paññapenti santi panāvuso sārīputta eke samaṇabrāhmaṇā kammavādā
asayaṁkāraṁ aparakāraṁ adhicca samuppannaṁ sukhadukkhaṁ paññapenti.
Idha no āvuso sārīputta bhagavā kiṁvādī kimakkhāyī kathaṁ byākaramānā
ca mayaṁ vuttavādino ceva bhagavato assāma na ca bhagavantaṁ
abhūtena abbhācikkheyyāma dhammassa cānudhammaṁ byākareyyāma na
ca koci sahadhammiko vādānupāto gārayhaṁ ṭhānaṁ āgaccheyyāti.
<p n="80"/>Paṭiccasamuppannaṁ kho āvuso sukhadukkhaṁ vuttaṁ bhagavatā
kiṁ paṭicca phassaṁ paṭicca iti vadaṁ vuttavādī ceva bhagavato
assa na ca bhagavantaṁ abhūtena abbhācikkheyya dhammassa cānudhammaṁ
byākareyya na ca koci sahadhammiko vādānupāto gārayhaṁ ṭhānaṁ
āgaccheyya. Tatrāvuso ye te samaṇabrāhmaṇā kammavādā
sayaṁkataṁ sukhadukkhaṁ paññapenti tadapi phassapaccayā. Yepi te .pe.
Yepi te .pe. Yepi te samaṇabrāhmaṇā kammavādā asayaṁkāraṁ
aparakāraṁ adhicca samuppannaṁ sukhadukkhaṁ paññapenti tadapi phassapaccayā.
Tatrāvuso ye te samaṇabrāhmaṇā kammavādā sayaṁkataṁ
<pb n="2.46"/>
Sukhadukkhaṁ paññapenti te vata aññatra phassā paṭisaṁvedayantīti
netaṁ ṭhānaṁ vijjati. Yepi te <pb ed="P" n="2.39" set="S"/>.pe. Yepi te .pe. Yepi te
samaṇabrāhmaṇā kammavādā asayaṁkāraṁ aparakāraṁ adhicca samuppannaṁ
sukhadukkhaṁ paññapenti te vata aññatra phassā paṭisaṁvedayantīti
netaṁ ṭhānaṁ vijjatīti.
<p n="81"/>Assosi kho āyasmā ānando āyasmato sārīputtassa
āyasmatā bhūmijena saddhiṁ imaṁ kathāsallāpaṁ. Atha kho āyasmā
ānando yena bhagavā tenupasaṅkami upasaṅkamitvā bhagavantaṁ
abhivādetvā ekamantaṁ nisīdi. Ekamantaṁ nisinno kho āyasmā
ānando yāvatako āyasmato sārīputtassa āyasmatā bhūmijena
saddhiṁ ahosi kathāsallāpo taṁ sabbaṁ bhagavato ārocesi.
<p n="82"/>Sādhu sādhu ānanda yathātaṁ sārīputto ca sammā
byākaramāno byākareyya. Paṭiccasamuppannaṁ kho ānanda sukhadukkhaṁ
vuttaṁ mayā kiṁ paṭicca phassaṁ paṭicca iti vadaṁ vuttavādī ceva
me assa na ca maṁ abhūtena abbhācikkheyya dhammassa cānudhammaṁ
byākareyya na ca koci sahadhammiko vādānupāto gārayhaṁ ṭhānaṁ
āgaccheyya. Tatrānanda ye te samaṇabrāhmaṇā kammavādā
sayaṁkataṁ sukhadukkhaṁ paññapenti tadapi phassapaccayā. Yepi te .pe.
Yepi te .pe. Yepi te samaṇabrāhmaṇā kammavādā asayaṁkāraṁ
aparakāraṁ adhicca samuppannaṁ sukhadukkhaṁ paññapenti tadapi phassapaccayā.
<pb n="2.47"/>
Tatrānanda ye te samaṇabrāhmaṇā kammavādā sayaṁkataṁ
sukhadukkhaṁ paññapenti te vata aññatra phassā paṭisaṁvedayantīti
netaṁ ṭhānaṁ vijjati. Yepi te .pe. Yepi te .pe. Yepi te
samaṇabrāhmaṇā kammavādā asayaṁkāraṁ aparakāraṁ adhicca samuppannaṁ
sukhadukkhaṁ paññapenti te vata aññatra phassā paṭisaṁvedayantīti
netaṁ ṭhānaṁ vijjati.
<p n="83"/>Kāye vā hānanda sati kāyasañcetanāhetu uppajjati
ajjhattaṁ sukhadukkhaṁ vācāyaṁ vā hānanda sati vacīsañcetanāhetu
uppajjati ajjhattaṁ sukhadukkhaṁ mane vā hānanda sati
manosañcetanāhetu uppajjati ajjhattaṁ sukhadukkhaṁ. Avijjāpaccayāva
sāmaṁ vā taṁ ānanda kāyasaṅkhāraṁ abhisaṅkharoti yaṁpaccayāyataṁ <note n="1">Ma. Yu. yaṁ paccayāssa taṁ. evamuparipi.</note> uppajjati
ajjhattaṁ sukhadukkhaṁ. Pare vāyataṁ <note n="2">Ma. pare vā taṁ. Yu. pare vāssa  taṁ. evamuparipi.</note> ānanda kāyasaṅkhāraṁ abhisaṅkharoti <note n="3">Ma. Yu. abhisaṅkharonti.</note>
yaṁpaccayāyataṁ uppajjati ajjhattaṁ sukhadukkhaṁ. Sampajāno vā taṁ
ānanda kāyasaṅkhāraṁ abhisaṅkharoti yaṁpaccayāyataṁ uppajjati ajjhattaṁ
sukhadukkhaṁ. Asampajāno vā taṁ ānanda kāyasaṅkhāraṁ abhisaṅkharoti
yaṁpaccayāyataṁ uppajjati ajjhattaṁ sukhadukkhaṁ. Sāmaṁ vā taṁ ānanda
vacīsaṅkhāraṁ abhisaṅkharoti yaṁpaccayāyataṁ uppajjati ajjhattaṁ sukhadukkhaṁ.
<pb n="2.48"/>
Pare vāyataṁ ānanda vacīsaṅkhāraṁ abhisaṅkharoti yaṁpaccayāyataṁ
uppajjati ajjhattaṁ sukhadukkhaṁ. Sampajāno vā taṁ ānanda .pe.
Asampajāno vā taṁ ānanda vacīsaṅkhāraṁ abhisaṅkharoti yaṁpaccayāyataṁ
uppajjati ajjhattaṁ sukhadukkhaṁ. Sāmaṁ vā taṁ ānanda manosaṅkhāraṁ
abhisaṅkharoti yaṁpaccayāyataṁ uppajjati ajjhattaṁ sukhadukkhaṁ. Pare
vāyataṁ ānanda manosaṅkhāraṁ abhisaṅkharoti yaṁpaccayāyataṁ uppajjati
ajjhattaṁ sukhadukkhaṁ. Sampajāno vā taṁ ānanda .pe. Asampajāno
vā taṁ ānanda manosaṅkhāraṁ abhisaṅkharoti yaṁpaccayāyataṁ uppajjati
ajjhattaṁ sukhadukkhaṁ. Imesu ānanda <note n="1">Yu. chasu.</note> dhammesu avijjā anupatitā.
<p n="84"/>Avijjāya tveva ānanda asesavirāganirodhā so kāyo
na hoti yaṁpaccayāyataṁ uppajjati ajjhattaṁ sukhadukkhaṁ. Sā vācā
na hoti yaṁpaccayāyataṁ uppajjati ajjhattaṁ sukhadukkhaṁ. So mano
na hoti yaṁpaccayāyataṁ <pb ed="P" n="2.41" set="S"/>uppajjati ajjhattaṁ sukhadukkhaṁ. Khettaṁ vā <note n="2">Ma. Yu. taṁ.</note>
na hoti. Vatthuṁ vā <note n="3">Ma. Yu. taṁ.</note> na hoti. Āyatanaṁ vā <note n="4">Ma. Yu. taṁ.</note> na hoti.
Adhikaraṇaṁ taṁ vā <note n="5">Ma. Yu. vāsaddo natthi.</note> na hoti yaṁpaccayāyataṁ uppajjati ajjhattaṁ
sukhadukkhanti. Pañcamaṁ.
<p rend="subhead" sid="26">6, upavāṇasuttaṃ</p>
<p n="85"/>Sāvatthiyaṁ viharati ... Atha kho āyasmā upavāṇo yena bhagavā
tenupasaṅkami upasaṅkamitvā bhagavantaṁ abhivādetvā ekamantaṁ nisīdi.
<p n="86"/>Ekamantaṁ nisinno kho āyasmā upavāṇo bhagavantaṁ
<pb n="2.49"/>
Etadavoca santi pana <note n="1">sabbavāresu santi hīti pāṭhadvayena bhavitabbaṁ.</note> bhante eke samaṇabrāhmaṇā sayaṁkataṁ
dukkhaṁ paññapenti santi pana bhante eke samaṇabrāhmaṇā
parakataṁ dukkhaṁ paññapenti santi pana bhante eke samaṇabrāhmaṇā
sayaṁkatañca parakatañca dukkhaṁ paññapenti santi
pana bhante eke samaṇabrāhmaṇā asayaṁkāraṁ aparakāraṁ adhicca
samuppannaṁ dukkhaṁ paññapenti. Idha no bhante bhagavā kiṁvādī
kimakkhāyī kathaṁ byākaramānā ca mayaṁ vuttavādino ceva bhagavato
assāma na ca bhagavantaṁ abhūtena abbhācikkheyyāma dhammassa
cānudhammaṁ byākareyyāma na ca koci sahadhammiko vādānupāto
gārayhaṁ ṭhānaṁ āgaccheyyāti.
<p n="87"/>Paṭiccasamuppannaṁ kho upavāṇa dukkhaṁ vuttaṁ mayā kiṁ
paṭicca phassaṁ paṭicca iti vadaṁ vuttavādī ceva me assa na ca
maṁ abhūtena abbhācikkheyya dhammassa cānudhammaṁ byākareyya na
ca koci sahadhammiko vādānupāto gārayhaṁ ṭhānaṁ āgaccheyya.
Tatrūpavāṇa ye te samaṇabrāhmaṇā sayaṁkataṁ dukkhaṁ paññapenti
tadapi phassapaccayā. Yepi te .pe. Yepi te .pe. Yepi
te samaṇabrāhmaṇā asayaṁkāraṁ aparakāraṁ adhicca samuppannaṁ dukkhaṁ
paññapenti tadapi phassapaccayā. <pb ed="P" n="2.42" set="S"/>Tatrūpavāṇa ye te
samaṇabrāhmaṇā sayaṁkataṁ dukkhaṁ paññapenti te vata aññatra phassā
<pb n="2.50"/>
Paṭisaṁvedayantīti netaṁ ṭhānaṁ vijjati. Yepi te .pe. Yepi
te .pe. Yepi te samaṇabrāhmaṇā asayaṁkāraṁ aparakāraṁ adhicca
samuppannaṁ dukkhaṁ paññapenti te vata aññatra phassā paṭisaṁvedayantīti
netaṁ ṭhānaṁ vijjatīti. Chaṭṭhaṁ.
<p rend="subhead" sid="27">7, paccayasuttaṃ</p>
<p n="88"/>Sāvatthiyaṁ viharati ... Avijjāpaccayā bhikkhave saṅkhārā
saṅkhārapaccayā viññāṇaṁ .pe. Evametassa kevalassa dukkhakkhandhassa
samudayo hoti.
<p n="89"/>Katamañca bhikkhave jarāmaraṇaṁ. Yā tesaṁ tesaṁ sattānaṁ
tamhi tamhi sattanikāye jarā jīraṇatā khaṇḍiccaṁ pāliccaṁ valittacatā
āyuno saṁhāni indriyānaṁ paripāko ayaṁ vuccati jarā. Yā tesaṁ
tesaṁ sattānaṁ tamhā tamhā sattanikāyā cuti cavanatā bhedo
antaradhānaṁ maccu maraṇaṁ kālakiriyā khandhānaṁ bhedo kaḷevarassa
nikkhepo jīvitindriyassa upacchedo <note n="1">Ma. Yu. idaṁ pāṭhadvayaṁ natthi. evamuparipi.</note> idaṁ vuccati maraṇaṁ. Iti ayañca
jarā idañca maraṇaṁ idaṁ vuccati bhikkhave jarāmaraṇaṁ. Jātisamudayā
jarāmaraṇasamudayo jātinirodhā jarāmaraṇanirodho ayameva ariyo
aṭṭhaṅgiko maggo jarāmaraṇanirodhagāminī paṭipadā seyyathīdaṁ sammādiṭṭhi
sammāsaṅkappo sammāvācā sammākammanto sammāājīvo
sammāvāyāmo sammāsati sammāsamādhi. Katamā ca bhikkhave
jāti .pe. Katamo ca bhikkhave bhavo ... Katamañca bhikkhave upādānaṁ ...
Katamā ca bhikkhave taṇhā ... Katamā ca bhikkhave vedanā ... Katamo ca
<pb n="2.51"/>
Bhikkhave phasso ... Katamañca bhikkhave saḷāyatanaṁ ... Katamañca bhikkhave
nāmarūpaṁ ... Katamañca bhikkhave viññāṇaṁ ... Katame ca bhikkhave saṅkhārā
tayome bhikkhave saṅkhārā kāyasaṅkhāro vacīsaṅkhāro cittasaṅkhāro
ime vuccanti bhikkhave saṅkhārā. Avijjāsamudayā saṅkhārasamudayo
avijjānirodhā saṅkhāranirodho ayameva ariyo aṭṭhaṅgiko maggo
saṅkhāranirodhagāminī paṭipadā seyyathīdaṁ sammādiṭṭhi .pe. Sammāsamādhi.
<p n="90"/>Yato kho bhikkhave ariyasāvako evaṁ paccayaṁ pajānāti
evaṁ paccayasamudayaṁ pajānāti evaṁ paccayanirodhaṁ pajānāti evaṁ
paccayanirodhagāminiṁ paṭipadaṁ pajānāti. Ayaṁ vuccati bhikkhave ariyasāvako
diṭṭhisampanno itipi dassanasampanno itipi āgato imaṁ
saddhammaṁ itipi passati imaṁ saddhammaṁ itipi sekkhena ñāṇena
samannāgato itipi sekkhāya vijjāya samannāgato itipi dhammasotaṁ
samāpanno itipi ariyo nibbedhikapañño itipi amatadvāraṁ
āhacca tiṭṭhati itipīti. Sattamaṁ.
<p rend="subhead" sid="28">8, bhikkhusuttaṃ</p>
<p n="91"/>Sāvatthiyaṁ viharati ... Tatra kho .pe. Idha bhikkhave
bhikkhu jarāmaraṇaṁ pajānāti jarāmaraṇasamudayaṁ pajānāti jarāmaraṇanirodhaṁ
pajānāti jarāmaraṇanirodhagāminiṁ paṭipadaṁ pajānāti. Jātiṁ pajānāti
.pe. Bhavaṁ pajānāti ... Upādānaṁ pajānāti ... <pb ed="P" n="2.44" set="S"/>Taṇhaṁ pajānāti ...
Vedanaṁ pajānāti ... Phassaṁ pajānāti ... Saḷāyatanaṁ pajānāti ... Nāmarūpaṁ
pajānāti ... Viññāṇaṁ pajānāti ... Saṅkhāre pajānāti saṅkhārasamudayaṁ
<pb n="2.52"/>
Pajānāti saṅkhāranirodhaṁ pajānāti saṅkhāranirodhagāminiṁ paṭipadaṁ
pajānāti.
<p n="92"/>Katamañca bhikkhave jarāmaraṇaṁ. Yā tesaṁ tesaṁ sattānaṁ
tamhi tamhi sattanikāye jarā jīraṇatā khaṇḍiccaṁ pāliccaṁ pālittacatā
āyuno saṁhāni indriyānaṁ paripāko ayaṁ vuccati jarā. Yā tesaṁ
tesaṁ sattānaṁ tamhā tamhā sattanikāyā cuti cavanatā bhedo
antaradhānaṁ maccu maraṇaṁ kālakiriyā khandhānaṁ bhedo kaḷevarassa
nikkhepo jīvitindriyassa upacchedo idaṁ vuccati maraṇaṁ. Iti ayañca
jarā idañca maraṇaṁ idaṁ vuccati bhikkhave jarāmaraṇaṁ.
Jātisamudayā jarāmaraṇasamudayo jātinirodhā jarāmaraṇanirodho ayameva
ariyo aṭṭhaṅgiko maggo jarāmaraṇanirodhagāminī paṭipadā seyyathīdaṁ
sammādiṭṭhi .pe. Sammāsamādhi. Katamañca bhikkhave jāti .pe.
Katamo ca bhikkhave bhavo ... Katamañca bhikkhave upādānaṁ ... Katamā ca
bhikkhave taṇhā ... Vedanā ... Phasso ... Saḷāyatanaṁ ... Nāmarūpaṁ ...
Viññāṇaṁ ... Katame ca bhikkhave saṅkhārā tayome bhikkhave saṅkhārā
kāyasaṅkhāro vacīsaṅkhāro cittasaṅkhāro ime vuccanti bhikkhave
saṅkhārā. Avijjāsamudayā saṅkhārasamudayo avijjānirodhā saṅkhāranirodho
ayameva ariyo aṭṭhaṅgiko maggo saṅkhāranirodhagāminī paṭipadā
seyyathīdaṁ sammādiṭṭhi .pe. Sammāsamādhi.
<p n="93"/>Yato kho bhikkhave bhikkhu evaṁ jarāmaraṇaṁ pajānāti evaṁ
<pb n="2.53"/>
Jarāmaraṇasamudayaṁ pajānāti evaṁ jarāmaraṇanirodhaṁ pajānāti evaṁ
jarāmaraṇanirodhagāminiṁ paṭipadaṁ pajānāti .pe. Evaṁ jātiṁ pajānāti .pe.
Bhavaṁ ... Upādānaṁ ... Taṇhaṁ ... Vedanaṁ ... Phassaṁ ... Saḷāyatanaṁ ...
Nāmarūpaṁ ... <pb ed="P" n="2.45" set="S"/>Viññāṇaṁ ... Evaṁ saṅkhāre pajānāti evaṁ saṅkhārasamudayaṁ
pajānāti evaṁ saṅkhāranirodhaṁ pajānāti evaṁ saṅkhāranirodhagāminiṁ paṭipadaṁ
pajānāti. Ayaṁ vuccati bhikkhave bhikkhu diṭṭhisampanno itipi
dassanasampanno itipi āgato imaṁ saddhammaṁ itipi passati imaṁ
saddhammaṁ itipi sekkhena ñāṇena samannāgato itipi sekkhāya
vijjāya samannāgato itipi dhammasotaṁ samāpanno itipi ariyo
nibbedhikapañño itipi amatadvāraṁ āhacca tiṭṭhati itipīti. Aṭṭhamaṁ.
<p rend="subhead" sid="29">9, samaṇabrāhmaṇasuttaṃ</p>
<p n="94"/>Sāvatthiyaṁ viharati ... Tatra kho .pe. Ye hi keci bhikkhave
samaṇā vā brāhmaṇā vā jarāmaraṇaṁ na parijānanti jarāmaraṇasamudayaṁ
na parijānanti jarāmaraṇanirodhaṁ na parijānanti jarāmaraṇanirodhagāminiṁ
paṭipadaṁ na parijānanti. Jātiṁ na parijānanti .pe. Bhavaṁ ... Upādānaṁ ...
Taṇhaṁ ... Vedanaṁ ... Phassaṁ ... Saḷāyatanaṁ ... Nāmarūpaṁ ...
Viññāṇaṁ ... Saṅkhāre na parijānanti saṅkhārasamudayaṁ na parijānanti
saṅkhāranirodhaṁ na parijānanti saṅkhāranirodhagāminiṁ paṭipadaṁ na
parijānanti. Na mete bhikkhave samaṇā vā brāhmaṇā vā samaṇesu
vā samaṇasammatā brāhmaṇesu vā brāhmaṇasammatā na ca
panete āyasmanto sāmaññatthaṁ vā brāhmaññatthaṁ vā diṭṭheva
<pb n="2.54"/>
Dhamme sayaṁ abhiññā sacchikatvā upasampajja viharanti.
<p n="95"/>Ye ca kho keci bhikkhave samaṇā vā brāhmaṇā vā jarāmaraṇaṁ
parijānanti jarāmaraṇasamudayaṁ parijānanti jarāmaraṇanirodhaṁ parijānanti
jarāmaraṇanirodhagāminiṁ paṭipadaṁ parijānanti. Jātiṁ parijānanti .pe.
Bhavaṁ ... Upādānaṁ ... Taṇhaṁ ... Vedanaṁ ... Phassaṁ ... Saḷāyatanaṁ ...
Nāmarūpaṁ ... Viññāṇaṁ ... Saṅkhāre parijānanti <pb ed="P" n="2.46" set="S"/>saṅkhārasamudayaṁ parijānanti
saṅkhāranirodhaṁ parijānanti saṅkhāranirodhagāminiṁ paṭipadaṁ parijānanti.
Te khome bhikkhave samaṇā vā brāhmaṇā vā samaṇesu ceva
samaṇasammatā brāhmaṇesu ca brāhmaṇasammatā te ca panāyasmanto
sāmaññatthañca brāhmaññatthañca diṭṭheva dhamme sayaṁ abhiññā
sacchikatvā upasampajja viharantīti. Navamaṁ.
<p rend="subhead" sid="30">10, dutiyasamaṇabrāhmaṇasuttaṃ</p>
<p n="96"/>Sāvatthiyaṁ viharati ... Tatra kho .pe. Ye hi keci
bhikkhave samaṇā vā brāhmaṇā vā jarāmaraṇaṁ nappajānanti
jarāmaraṇasamudayaṁ nappajānanti jarāmaraṇanirodhaṁ nappajānanti jarāmaraṇanirodhagāminiṁ
paṭipadaṁ nappajānanti te vata jarāmaraṇaṁ samatikkamma
ṭhassantīti netaṁ ṭhānaṁ vijjati. Jātiṁ nappajānanti .pe. Bhavaṁ ...
Upādānaṁ ... Taṇhaṁ ... Vedanaṁ ... Phassaṁ ... Saḷāyatanaṁ ...
Nāmarūpaṁ ... Viññāṇaṁ ... Saṅkhāre nappajānanti saṅkhārasamudayaṁ nappajānanti
saṅkhāranirodhaṁ nappajānanti saṅkhāranirodhagāminiṁ paṭipadaṁ nappajānanti
te vata saṅkhāre samatikkamma ṭhassantīti netaṁ ṭhānaṁ vijjati.
<pb n="2.55"/>
<p n="97"/>Ye ca kho keci bhikkhave samaṇā vā brāhmaṇā vā
jarāmaraṇaṁ pajānanti jarāmaraṇasamudayaṁ pajānanti jarāmaraṇanirodhaṁ
pajānanti jarāmaraṇanirodhagāminiṁ paṭipadaṁ pajānanti te vata jarāmaraṇaṁ
samatikkamma ṭhassantīti ṭhānametaṁ vijjati. Jātiṁ pajānanti .pe. Bhavaṁ ...
Upādānaṁ ... Taṇhaṁ ... Vedanaṁ ... Phassaṁ ... Saḷāyatanaṁ ...
Nāmarūpaṁ ... Viññāṇaṁ ... Saṅkhāre pajānanti saṅkhārasamudayaṁ pajānanti
saṅkhāranirodhaṁ pajānanti saṅkhāranirodhagāminiṁ paṭipadaṁ pajānanti te
vata saṅkhāre samatikkamma ṭhassantīti ṭhānametaṁ <note n="*">mīkārkkhag ṭhāmetaṁ peḌna ṭhānametaṁ</note> vijjatīti. Dasamaṁ.
Dasabalavaggo tatiyo.
Tassa uddānaṁ
dve dasabalā upanisā ca aññatitthiyabhūmijo <note n="1">Yu. aññatitthiyā bhūmijaṁ. </note>
upavāṇo paccayo bhikkhu dve ca samaṇabrāhmaṇāti.
<p rend="subhead" check="nosid">4, kaḷārakhattiyavaggo</p>
<p rend="subhead" sid="31">1, bhūtasuttaṃ</p>
<pb n="2.56"/>
Kaḷārakhattiyavaggo catuttho
<p n="98"/>Ekaṁ samayaṁ bhagavā sāvatthiyaṁ viharati ... Tatra kho bhagavā
āyasmantaṁ sārīputtaṁ āmantesi vuttamidaṁ sārīputta pārāyane
ajitapañhe
ye ca saṅkhātadhammāse ye ca sekkhā puthū idha
tesamme nipako iriyaṁ puṭṭho ca <note n="1">Ma. casaddo natthi. Yu. me. evamuparipi.</note> brūhi mārisāti
imassa nu kho sārīputta saṅkhittena bhāsitassa kathaṁ vitthārena
attho daṭṭhabboti.
<p n="99"/>Evaṁ vutte āyasmā sārīputto tuṇhī ahosi.
Dutiyampi kho bhagavā āyasmantaṁ sārīputtaṁ āmantesi .pe.
Dutiyampi kho āyasmā sārīputto tuṇhī ahosi. Tatiyampi kho
bhagavā āyasmantaṁ sārīputtaṁ āmantesi vuttamidaṁ sārīputta
pārāyane ajitapañhe
ye ca saṅkhātadhammāse ye ca sekkhā puthū idha
tesamme nipako iriyaṁ puṭṭho ca brūhi mārisāti
imassa nu kho sārīputta saṅkhittena bhāsitassa kathaṁ vitthārena
attho daṭṭhabboti. Evaṁ vutte <note n="2">Ma. Yu. idaṁ pāṭhadvayaṁ natthi.</note> tatiyampi kho āyasmā sārīputto
tuṇhī ahosi.
<p n="100"/>Bhūtamidanti sārīputta passasīti. Bhūtamidanti bhante
<pb n="2.57"/>
Yathābhūtaṁ sammappaññāya passati bhūtamidanti yathābhūtaṁ sammappaññāya
disvā bhūtassa nibbidāya virāgāya nirodhāya paṭipanno hoti
tadāhārā sambhavanti yathābhūtaṁ sammappaññāya passati tadāhārā
sambhavanti yathābhūtaṁ sammappaññāya disvā āhārasambhavassa nibbidāya
virāgāya nirodhāya paṭipanno hoti tadāhāranirodhā yaṁ bhūtaṁ taṁ
nirodhadhammanti yathābhūtaṁ sammappaññāya passati tadāhāranirodhā
yaṁ bhūtaṁ taṁ nirodhadhammanti yathābhūtaṁ sammappaññāya disvā nirodhadhammassa
nibbidāya virāgāya nirodhāya paṭipanno hoti. Evaṁ
kho bhante sekkho hoti.
<p n="101"/>Kathañca bhante saṅkhātadhammo hoti. Bhūtamidanti
bhante yathābhūtaṁ sammappaññāya passati bhūtamidanti yathābhūtaṁ
sammappaññāya disvā bhūtassa nibbidā virāgā nirodhā anupādā
vimutto hoti tadāhārā sambhavanti yathābhūtaṁ sammappaññāya
passati tadāhārā sambhavanti yathābhūtaṁ sammappaññāya disvā
āhārasambhavassa nibbidā virāgā nirodhā anupādā vimutto hoti
tadāhāranirodhā yaṁ bhūtaṁ taṁ nirodhadhammanti yathābhūtaṁ sammappaññāya
passati tadāhāranirodhā yaṁ bhūtaṁ <pb ed="P" n="2.49" set="S"/>taṁ nirodhadhammanti yathābhūtaṁ sammappaññāya
disvā nirodhadhammassa nibbidā virāgā nirodhā anupādā
vimutto hoti. Evaṁ kho bhante saṅkhātadhammo hoti. Iti
kho bhante yaṁ taṁ vuttaṁ pārāyane ajitapañhe
<pb n="2.58"/>
Ye ca saṅkhātadhammāse ye ca sekkhā puthū idha
tesamme nipako iriyaṁ puṭṭho ca brūhi mārisāti
imassa khohaṁ bhante saṅkhittena bhāsitassa evaṁ vitthārena atthaṁ
ājānāmīti.
<p n="102"/>Sādhu sādhu sārīputta bhūtamidanti sārīputta yathābhūtaṁ
sammappaññāya passati bhūtamidanti yathābhūtaṁ sammappaññāya disvā
bhūtassa nibbidāya virāgāya nirodhāya paṭipanno hoti tadāhārā
sambhavanti yathābhūtaṁ sammappaññāya passati tadāhārā sambhavanti
yathābhūtaṁ sammappaññāya disvā āhārasambhavassa nibbidāya virāgāya
nirodhāya paṭipanno hoti tadāhāranirodhā yaṁ bhūtaṁ taṁ nirodhadhammanti
yathābhūtaṁ sammappaññāya passati tadāhāranirodhā yaṁ bhūtaṁ taṁ nirodhadhammanti
yathābhūtaṁ sammappaññāya disvā nirodhadhammassa nibbidāya
virāgāya nirodhāya paṭipanno hoti. Evaṁ kho sārīputta sekkho
hoti.
<p n="103"/>Kathañca sārīputta saṅkhātadhammo hoti. Bhūtamidanti
sārīputta yathābhūtaṁ sammappaññāya passati bhūtamidanti yathābhūtaṁ
sammappaññāya disvā bhūtassa nibbidā virāgā nirodhā anupādā
vimutto hoti tadāhārā sambhavanti yathābhūtaṁ sammappaññāya
passati tadāhārā sambhavanti yathābhūtaṁ sammappaññāya disvā
āhārasambhavassa nibbidā virāgā nirodhā anupādā vimutto hoti
<pb n="2.59"/>
Tadāhāranirodhā yaṁ bhūtaṁ taṁ nirodhadhammanti yathābhūtaṁ sammappaññāya
passati <pb ed="P" n="2.50" set="S"/>tadāhāranirodhā yaṁ bhūtaṁ taṁ nirodhadhammanti yathābhūtaṁ
sammappaññāya disvā nirodhadhammassa nibbidā virāgā nirodhā
anupādā vimutto hoti. Evaṁ kho sārīputta saṅkhātadhammo
hoti. Iti kho sārīputta yaṁ taṁ vuttaṁ pārāyane ajitapañhe
ye ca saṅkhātadhammāse ye ca sekkhā puthū idha
tesamme nipako iriyaṁ puṭṭho ca brūhi mārisāti
imassa kho sārīputta saṅkhittena bhāsitassa evaṁ vitthārena attho
daṭṭhabboti. Paṭhamaṁ.
<p rend="subhead" sid="32">2, kaḷārasuttaṃ</p>
<p n="104"/>Sāvatthiyaṁ viharati ... Atha kho kaḷārakhattiyo bhikkhu
yenāyasmā sārīputto tenupasaṅkami upasaṅkamitvā āyasmatā
sārīputtena saddhiṁ sammodi sammodanīyaṁ kathaṁ sārāṇīyaṁ vītisāretvā
ekamantaṁ nisīdi. Ekamantaṁ nisinno kho kaḷārakhattiyo bhikkhu
āyasmantaṁ sārīputtaṁ etadavoca moliyaphagguno āvuso sārīputta
bhikkhu sikkhaṁ paccakkhāya hīnāyāvattoti naha <note n="1">Ma. Yu. nahi.</note> nūna so āyasmā
imasmiṁ dhammavinaye assāsamalatthāti tenahāyasmā sārīputto
imasmiṁ dhammavinaye assāsampattoti. Na khvāhaṁ āvuso kaṅkhāmīti.
Āyatiṁ panāvusoti. Na khvāhaṁ āvuso vicikicchāmīti.
<p n="105"/>Atha kho kaḷārakhattiyo bhikkhu uṭṭhāyāsanā yena
bhagavā tenupasaṅkami upasaṅkamitvā bhagavantaṁ abhivādetvā ekamantaṁ
<pb n="2.60"/>
Nisīdi. Ekamantaṁ nisinno kho kaḷārakhattiyo bhikkhu bhagavantaṁ
etadavoca āyasmatā bhante sārīputtena aññā byākatā
khīṇā jāti vusitaṁ brahmacariyaṁ kataṁ karaṇīyaṁ nāparaṁ itthattāyāti
pajānāmīti. Atha kho bhagavā aññataraṁ bhikkhuṁ āmantesi ehi
tvaṁ bhikkhu mama vacanena sārīputtaṁ āmantehi satthā taṁ āvuso
sārīputta āmantetīti. Evaṁ bhanteti kho so bhikkhu bhagavato
paṭissutvā yenāyasmā sārīputto tenupasaṅkami upasaṅkamitvā
āyasmantaṁ sārīputtaṁ etadavoca satthā taṁ āvuso sārīputta
āmantetīti. Evamāvusoti kho āyasmā sārīputto tassa
bhikkhuno paṭissutvā yena bhagavā tenupasaṅkami upasaṅkamitvā
bhagavantaṁ abhivādetvā ekamantaṁ nisīdi.
<p n="106"/>Ekamantaṁ nisinnaṁ kho āyasmantaṁ sārīputtaṁ bhagavā
etadavoca saccaṁ kira tayā sārīputta aññā byākatā khīṇā
jāti vusitaṁ brahmacariyaṁ kataṁ karaṇīyaṁ nāparaṁ itthattāyāti
pajānāmīti. Na kho bhante etehi padehi etehi byañjanehi
attho ca <note n="1">Ma. Yu. casaddo natthi.</note> vuttoti. Yenakenacipi sārīputta pariyāyena kulaputto
aññaṁ byākaroti atha kho byākataṁ byākatato daṭṭhabbanti.
Nanu ahampi bhante evaṁ vadāmi na kho bhante etehi padehi
etehi byañjanehi attho ca <note n="2">Ma. Yu. casaddo natthi.</note> vuttoti. Sace taṁ sārīputta evaṁ
puccheyyuṁ kathaṁ jānatā pana tayā āvuso sārīputta kathaṁ passatā
<pb n="2.61"/>
Aññā byākatā khīṇā jāti vusitaṁ brahmacariyaṁ kataṁ karaṇīyaṁ
nāparaṁ itthattāyāti pajānāmīti evaṁ puṭṭho tvaṁ sārīputta
kinti byākareyyāsīti. Sace maṁ bhante evaṁ puccheyyuṁ kathaṁ
jānatā pana tayā āvuso sārīputta kathaṁ passatā aññā byākatā
khīṇā jāti vusitaṁ brahmacariyaṁ kataṁ karaṇīyaṁ nāparaṁ itthattāyāti
pajānāmīti evaṁ puṭṭhohaṁ bhante evaṁ byākareyyaṁ yaṁnidānāvuso
jāti tassa nidānassa saṅkhayā <note n="1">Ma. Yu. khayā.</note> khīṇasmiṁ <note n="2">Ma. khīṇāmhīti viditaṁ. Yu. khīṇamīti viditaṁ.</note> khīṇamiti viditvā khīṇā
jāti vusitaṁ brahmacariyaṁ kataṁ karaṇīyaṁ nāparaṁ itthattāyāti
pajānāmīti evaṁ puṭṭhohaṁ bhante evaṁ byākareyyanti.
<p n="107"/>Sace pana taṁ sārīputta evaṁ puccheyyuṁ jāti panāvuso
sārīputta kiṁnidānā kiṁsamudayā kiṁjātikā kiṁpabhavāti evaṁ puṭṭho
tvaṁ sārīputta kinti byākareyyāsīti. Sace maṁ bhante evaṁ
puccheyyuṁ jāti panāvuso sārīputta kiṁnidānā kiṁsamudayā kiṁjātikā
kiṁpabhavāti evaṁ puṭṭhohaṁ bhante evaṁ byākareyyaṁ jāti kho
āvuso bhavanidānā bhavasamudayā bhavajātikā bhavappabhavāti evaṁ
puṭṭhohaṁ bhante evaṁ byākareyyanti.
<p n="108"/>Sace pana taṁ sārīputta evaṁ puccheyyuṁ bhavo panāvuso
sārīputta kiṁnidāno kiṁsamudayo kiṁjātiko kiṁpabhavoti evaṁ puṭṭho
tvaṁ sārīputta kinti byākareyyāsīti. Sace maṁ bhante evaṁ
puccheyyuṁ bhavo panāvuso sārīputta kiṁnidāno kiṁsamudayo kiṁjātiko
<pb n="2.62"/>
Kiṁpabhavoti evaṁ puṭṭhohaṁ bhante evaṁ byākareyyaṁ bhavo kho
āvuso upādānanidāno upādānasamudayo upādānajātiko
upādānappabhavoti evaṁ puṭṭhohaṁ bhante evaṁ byākareyyanti.
<p n="109"/>Sace pana taṁ sārīputta evaṁ puccheyyuṁ upādānaṁ
panāvuso sārīputta kiṁnidānaṁ .pe. Kiṁpabhavanti evaṁ puṭṭho tvaṁ
sārīputta kinti byākareyyāsīti. Sace maṁ bhante evaṁ puccheyyuṁ
upādānaṁ panāvuso sārīputta kiṁnidānaṁ .pe. Kiṁpabhavanti evaṁ
puṭṭhohaṁ bhante evaṁ byākareyyaṁ upādānaṁ kho āvuso
taṇhānidānaṁ .pe. Taṇhāpabhavanti evaṁ puṭṭhohaṁ bhante evaṁ
byākareyyanti.
<p n="110"/>Sace pana taṁ sārīputta evaṁ puccheyyuṁ taṇhā
panāvuso sārīputta kiṁnidānā kiṁsamudayā kiṁjātikā <pb ed="P" n="2.53" set="S"/>kiṁpabhavāti evaṁ
puṭṭho tvaṁ sārīputta kinti byākareyyāsīti. Sace maṁ bhante
evaṁ puccheyyuṁ taṇhā panāvuso sārīputta kiṁnidānā kiṁsamudayā
kiṁjātikā kiṁpabhavāti evaṁ puṭṭhohaṁ bhante evaṁ byākareyyaṁ taṇhā
kho āvuso vedanānidānā vedanāsamudayā vedanājātikā vedanāpabhavāti
evaṁ puṭṭhohaṁ bhante evaṁ byākareyyanti.
<p n="111"/>Sace pana taṁ sārīputta evaṁ puccheyyuṁ vedanā panāvuso
sārīputta kiṁnidānā .pe. Kiṁpabhavāti evaṁ puṭṭho tvaṁ sārīputta
kinti byākareyyāsīti. Sace maṁ bhante evaṁ puccheyyuṁ vedanā
<pb n="2.63"/>
Panāvuso sārīputta kiṁnidānā .pe. Kiṁpabhavāti evaṁ puṭṭhohaṁ
bhante evaṁ byākareyyaṁ vedanā kho āvuso phassanidānā .pe.
Phassappabhavāti evaṁ puṭṭhohaṁ bhante evaṁ byākareyyanti.
<p n="112"/>Sace pana taṁ sārīputta evaṁ puccheyyuṁ kathaṁ jānato
pana te āvuso sārīputta kathaṁ passato yā vedanāsu nandi sā
na upaṭṭhāsīti evaṁ puṭṭho tvaṁ sārīputta kinti byākareyyāsīti.
Sace maṁ bhante evaṁ puccheyyuṁ kathaṁ jānato pana te āvuso
sārīputta kathaṁ passato yā vedanāsu nandi sā na upaṭṭhāsīti
evaṁ puṭṭho ahaṁ bhante evaṁ byākareyyaṁ tisso kho imā
āvuso vedanā katamā tisso sukhā vedanā dukkhā vedanā
adukkhamasukhā vedanā imā kho āvuso tisso vedanā aniccā
yadaniccaṁ taṁ dukkhanti viditaṁ yā vedanāsu nandi sā na upaṭṭhāsīti
evaṁ puṭṭho ahaṁ bhante evaṁ byākareyyanti.
<p n="113"/>Sādhu sādhu sārīputta ayampi kho sārīputta pariyāyo
etasseva atthassa saṅkhittena veyyākaraṇāya yaṅkiñci vedayitaṁ
taṁ dukkhasminti sace pana taṁ sārīputta evaṁ puccheyyuṁ kathaṁ
vimokkhā pana tayā āvuso sārīputta aññā byākatā khīṇā
jāti vusitaṁ brahmacariyaṁ kataṁ karaṇīyaṁ nāparaṁ itthattāyāti pajānāmīti
evaṁ puṭṭho tvaṁ sārīputta kinti byākareyyāsīti. Sace maṁ bhante
evaṁ puccheyyuṁ kathaṁ vimokkhā pana tayā āvuso sārīputta aññā
<pb n="2.64"/>
Byākatā khīṇā jāti vusitaṁ brahmacariyaṁ kataṁ karaṇīyaṁ nāparaṁ
itthattāyāti pajānāmīti evaṁ puṭṭho ahaṁ bhante evaṁ byākareyyaṁ
ajjhattavimokkhā khvāhaṁ āvuso sabbupādānakkhayā tathāsato viharāmi
yathāsataṁ viharantaṁ āsavā nānussavanti attānañca nāvajānāmīti
evaṁ puṭṭho ahaṁ bhante evaṁ byākareyyanti.
<p n="114"/>Sādhu sādhu sārīputta ayampi <note n="1">Yu. pisaddo natthī.</note> kho sārīputta pariyāyo
etasseva atthassa saṅkhittena veyyākaraṇāya ye āsavā samaṇena
vuttā tesvāhaṁ na kaṅkhāmi te me pahīnāti na vicikicchāmīti.
Idamavoca bhagavā idaṁ vatvāna sugato uṭṭhāyāsanā vihāraṁ pāvisi.
<p n="115"/>Tatra kho āyasmā sārīputto acirapakkantassa bhagavato
bhikkhū āmantesi pubbe appaṭisaṁviditaṁ maṁ āvuso bhagavā paṭhamaṁ
pañhaṁ apucchi tassa me ahosi dandhāyitattaṁ yato ca kho
me āvuso bhagavā paṭhamaṁ pañhaṁ anumodi tassa mayhaṁ āvuso
etadahosi divasañcepi maṁ bhagavā etamatthaṁ puccheyya aññamaññehi
padehi aññamaññehi pariyāyehi divasaṁpahaṁ bhagavato
etamatthaṁ byākareyyaṁ aññamaññehi padehi aññamaññehi pariyāyehi
rattiṁ cepi maṁ bhagavā etamatthaṁ puccheyya aññamaññehi padehi
aññamaññehi pariyāyehi rattiṁpahaṁ <note n="2">Ma. rattimpāhaṁ. evamuparipi.</note> bhagavato etamatthaṁ byākareyyaṁ
aññamaññehi padehi aññamaññehi pariyāyehi rattindivañcepi
maṁ bhagavā etamatthaṁ puccheyya aññamaññehi padehi aññamaññehi
<pb n="2.65"/>
Pariyāyehi rattindivaṁpahaṁ bhagavato <pb ed="P" n="2.55" set="S"/>etamatthaṁ byākareyyaṁ aññamaññehi
padehi aññamaññehi pariyāyehi dve rattindivāni cepi
maṁ bhagavā etamatthaṁ puccheyya .pe. Dve rattindivānipahaṁ bhagavato
etamatthaṁ byākareyyaṁ .pe. Tīṇi rattindivāni cepi maṁ bhagavā
etamatthaṁ puccheyya ... Tīṇi rattindivānipahaṁ bhagavato etamatthaṁ
byākareyyaṁ ... Cattāri rattindivāni cepi bhagavā etamatthaṁ puccheyya ...
Cattāri rattindivānipahaṁ bhagavato etamatthaṁ byākareyyaṁ ... Pañca
rattindivāni cepi maṁ bhagavā etamatthaṁ puccheyya ... Pañca rattindivānipahaṁ
bhagavato etamatthaṁ byākareyyaṁ ... Cha rattindivāni cepi
maṁ bhagavā etamatthaṁ puccheyya ... Cha rattindivānipahaṁ bhagavato
etamatthaṁ byākareyyaṁ ... Satta rattindivāni cepi maṁ bhagavā etamatthaṁ
puccheyya aññamaññehi padehi aññamaññehi pariyāyehi satta
rattindivānipahaṁ bhagavato etamatthaṁ byākareyyaṁ aññamaññehi padehi
aññamaññehi pariyāyehīti.
<p n="116"/>Atha kho kaḷārakhattiyo bhikkhu uṭṭhāyāsanā yena bhagavā
tenupasaṅkami upasaṅkamitvā bhagavantaṁ abhivādetvā ekamantaṁ nisīdi.
Ekamantaṁ nisinno kho kaḷārakhattiyo bhikkhu bhagavantaṁ etadavoca
āyasmatā bhante sārīputtena sīhanādo nadito pubbe appaṭisaṁviditaṁ
maṁ āvuso bhagavā paṭhamaṁ pañhaṁ apucchi tassa me ahosi
dandhāyitattaṁ yato ca kho me āvuso bhagavā paṭhamaṁ pañhaṁ
<pb n="2.66"/>
Anumodi tassa mayhaṁ āvuso etadahosi divasañcepi maṁ bhagavā
etamatthaṁ puccheyya aññamaññehi padehi aññamaññehi pariyāyehi
divasaṁpahaṁ bhagavato etamatthaṁ byākareyyaṁ aññamaññehi padehi
aññamaññehi pariyāyehi rattiṁ cepi .pe. Rattindivaṁ cepi maṁ
bhagavā ... Dve rattindivāni cepi maṁ bhagavā ... Tīṇi ... Cattāri ...
Pañca ... Cha ... Satta rattindivāni cepi maṁ bhagavā etamatthaṁ
puccheyya aññamaññehi padehi aññamaññehi pariyāyehi satta
rattindivānipahaṁ bhagavato etamatthaṁ byākareyyaṁ aññamaññehi padehi
aññamaññehi pariyāyehīti.
<p n="117"/>Sā hi bhikkhu sārīputtassa dhammadhātu supaṭividdhā
yassā dhammadhātuyā supaṭividdhattā divasañcepahaṁ <note n="1">Ma. divasaṁ cepāhaṁ. evamuparipi.</note> sārīputtaṁ etamatthaṁ
puccheyyaṁ aññamaññehi padehi aññamaññehi pariyāyehi divasampi
me sārīputto etamatthaṁ byākareyya aññamaññehi padehi
aññamaññehi pariyāyehi rattiṁ cepahaṁ sārīputtaṁ etamatthaṁ puccheyyaṁ
aññamaññehi padehi aññamaññehi pariyāyehi rattiṁpi me
sārīputto etamatthaṁ byākareyya .pe. Rattindivañcepahaṁ sārīputtaṁ
etamatthaṁ puccheyyaṁ ... Rattindivampi me sārīputto etamatthaṁ
byākareyya ... Dve rattindivāni cepahaṁ sārīputtaṁ etamatthaṁ puccheyyaṁ ...
Dve rattindivānipi me sārīputto etamatthaṁ byākareyya ... Tīṇi
rattindivāni cepahaṁ sārīputtaṁ etamatthaṁ puccheyyaṁ ... Tīṇi
<pb n="2.67"/>
Rattindivānipi me sārīputto etamatthaṁ byākareyya ... Cattāri rattindivāni
cepahaṁ sārīputtaṁ etamatthaṁ puccheyyaṁ ... Cattāri rattindivānipi
me sārīputto etamatthaṁ byākareyya ... Pañca rattindivāni cepahaṁ
sārīputtaṁ etamatthaṁ puccheyyaṁ ... Pañca rattindivānipi me sārīputto
etamatthaṁ byākareyya ... Cha rattindivāni cepahaṁ sārīputtaṁ etamatthaṁ
puccheyyaṁ ... Cha rattindivānipi me sārīputto etamatthaṁ byākareyya ...
Satta rattindivāni cepahaṁ sārīputtaṁ etamatthaṁ puccheyyaṁ
aññamaññehi padehi aññamaññehi pariyāyehi satta rattindivānipi
me sārīputto etamatthaṁ byākareyya aññamaññehi padehi
aññamaññehi pariyāyehīti. Dutiyaṁ.
<p rend="subhead" sid="33">3, ñāṇavatthusuttaṃ</p>
<p n="118"/>Sāvatthiyaṁ viharati ... Catucattāḷīsaṁ vo bhikkhave
ñāṇavatthūni desessāmi taṁ suṇātha sādhukaṁ manasikarotha bhāsissāmīti.
Evaṁ bhanteti kho te bhikkhū bhagavato paccassosuṁ.
<p n="119"/><pb ed="P" n="2.57" set="S"/>Bhagavā etadavoca katamāni ca <note n="1">Ma. casaddo natthi.</note> bhikkhave catucattāḷīsaṁ
ñāṇavatthūni jarāmaraṇe ñāṇaṁ jarāmaraṇasamudaye ñāṇaṁ jarāmaraṇanirodhe
ñāṇaṁ jarāmaraṇanirodhagāminiyā paṭipadāya ñāṇaṁ jātiyā
ñāṇaṁ jātisamudaye ñāṇaṁ jātinirodhe ñāṇaṁ jātinirodhagāminiyā
paṭipadāya ñāṇaṁ bhave ñāṇaṁ bhavasamudaye ñāṇaṁ bhavanirodhe ñāṇaṁ
bhavanirodhagāminiyā paṭipadāya ñāṇaṁ upādāne ñāṇaṁ upādānasamudaye
ñāṇaṁ upādānanirodhe ñāṇaṁ upādānanirodhagāminiyā
<pb n="2.68"/>
Paṭipadāya ñāṇaṁ taṇhāya ñāṇaṁ taṇhāsamudaye ñāṇaṁ taṇhānirodhe
ñāṇaṁ taṇhānirodhagāminiyā paṭipadāya ñāṇaṁ vedanāya
ñāṇaṁ vedanāsamudaye ñāṇaṁ vedanānirodhe ñāṇaṁ vedanānirodhagāminiyā
paṭipadāya ñāṇaṁ phasse ñāṇaṁ ... Saḷāyatane ñāṇaṁ ...
Nāmarūpe ñāṇaṁ ... Viññāṇe ñāṇaṁ ... Saṅkhāresu ñāṇaṁ saṅkhārasamudaye
ñāṇaṁ saṅkhāranirodhe ñāṇaṁ saṅkhāranirodhagāminiyā paṭipadāya
ñāṇaṁ imāni vuccanti bhikkhave catucattāḷīsaṁ ñāṇavatthūni.
<p n="120"/>Katamañca bhikkhave jarāmaraṇaṁ. Yā tesaṁ tesaṁ sattānaṁ
tamhi tamhi sattanikāye jarā jīraṇatā khaṇḍiccaṁ pāliccaṁ valittacatā
āyuno saṁhāni indriyānaṁ paripāko ayaṁ vuccati jarā. Yā
tesaṁ tesaṁ sattānaṁ tamhā tamhā sattanikāyā cuti cavanatā bhedo
antaradhānaṁ maccu maraṇaṁ kālakiriyā khandhānaṁ bhedo kaḷevarassa
nikkhepo jīvitindriyassa upacchedo idaṁ vuccati maraṇaṁ. Iti ayañca
jarā idañca maraṇaṁ idaṁ vuccati bhikkhave jarāmaraṇaṁ.
Jātisamudayā jarāmaraṇasamudayo jātinirodhā jarāmaraṇanirodho ayameva
ariyo aṭṭhaṅgiko maggo jarāmaraṇanirodhagāminī paṭipadā seyyathīdaṁ
sammādiṭṭhi .pe. Sammāsamādhi.
<p n="121"/>Yato kho bhikkhave <pb ed="P" n="2.58" set="S"/>ariyasāvako evaṁ jarāmaraṇaṁ pajānāti
evaṁ jarāmaraṇasamudayaṁ pajānāti evaṁ jarāmaraṇanirodhaṁ pajānāti
evaṁ jarāmaraṇanirodhagāminiṁ paṭipadaṁ pajānāti idamassa dhamme
<pb n="2.69"/>
Ñāṇaṁ. So iminā dhammena diṭṭhena viditena akālikena pattena
pariyogāḷhena atītānāgate nayaṁ neti. Ye kho keci atītamaddhānaṁ
samaṇā vā brāhmaṇā vā jarāmaraṇaṁ abbhaññaṁsu jarāmaraṇasamudayaṁ
abbhaññaṁsu jarāmaraṇanirodhaṁ abbhaññaṁsu jarāmaraṇanirodhagāminiṁ
paṭipadaṁ abbhaññaṁsu sabbe te evameva abbhaññaṁsu seyyathāpihaṁ
etarahi. Yepi hi keci anāgatamaddhānaṁ samaṇā vā brāhmaṇā vā
jarāmaraṇaṁ abhijānissanti jarāmaraṇasamudayaṁ abhijānissanti jarāmaraṇanirodhaṁ
abhijānissanti jarāmaraṇanirodhagāminiṁ paṭipadaṁ abhijānissanti
sabbe te evameva abhijānissanti seyyathāpihaṁ etarahīti. Idamassa
anvaye ñāṇaṁ.
<p n="122"/>Yato kho bhikkhave ariyasāvakassa imāni dve ñāṇāni
parisuddhāni honti pariyodātāni dhamme ñāṇañca anvaye ñāṇañca.
Ayaṁ vuccati bhikkhave ariyasāvako diṭṭhisampanno itipi dassanasampanno
itipi āgato imaṁ saddhammaṁ itipi passati imaṁ
saddhammaṁ itipi sekkhena ñāṇena samannāgato itipi sekkhāya
vijjāya samannāgato itipi dhammasotaṁ samāpanno itipi ariyo
nibbedhikapañño itipi amatadvāraṁ āhacca tiṭṭhati itipīti.
<p n="123"/>Katamā ca bhikkhave jāti .pe. Katamo ca bhikkhave
bhavo ... Katamañca bhikkhave upādānaṁ ... Katamā ca bhikkhave taṇhā ...
Katamā ca bhikkhave vedanā ... Katamo ca bhikkhave phasso ... Katamañca
<pb n="2.70"/>
Bhikkhave saḷāyatanaṁ ... Katamañca bhikkhave nāmarūpaṁ ... Katamañca <pb ed="P" n="2.59" set="S"/>bhikkhave
viññāṇaṁ ... Katame ca bhikkhave saṅkhārā tayome bhikkhave saṅkhārā
kāyasaṅkhāro vacīsaṅkhāro cittasaṅkhāro ime vuccanti bhikkhave
saṅkhārā. Avijjāsamudayā saṅkhārasamudayo avijjānirodhā
saṅkhāranirodho ayameva ariyo aṭṭhaṅgiko maggo saṅkhāranirodhagāminī
paṭipadā seyyathīdaṁ sammādiṭṭhi .pe. Sammāsamādhi.
<p n="124"/>Yato kho bhikkhave ariyasāvako evaṁ saṅkhāre pajānāti
evaṁ saṅkhārasamudayaṁ pajānāti evaṁ saṅkhāranirodhaṁ pajānāti evaṁ
saṅkhāranirodhagāminiṁ paṭipadaṁ pajānāti idamassa dhamme ñāṇaṁ.
So iminā dhammena diṭṭhena viditena akālikena pattena
pariyogāḷhena atītānāgate nayaṁ neti. Ye kho keci
atītamaddhānaṁ samaṇā vā brāhmaṇā vā saṅkhāre abbhaññaṁsu
saṅkhārasamudayaṁ abbhaññaṁsu saṅkhāranirodhaṁ abbhaññaṁsu saṅkhāranirodhagāminiṁ
paṭipadaṁ abbhaññaṁsu sabbe te evameva abbhaññaṁsu seyyathāpihaṁ
etarahi. Yepi hi keci anāgatamaddhānaṁ samaṇā vā brāhmaṇā vā
saṅkhāre abhijānissanti saṅkhārasamudayaṁ abhijānissanti saṅkhāranirodhaṁ
abhijānissanti saṅkhāranirodhagāminiṁ paṭipadaṁ abhijānissanti sabbe
te evameva abhijānissanti seyyathāpihaṁ etarahīti. Idamassa
anvaye ñāṇaṁ.
<p n="125"/>Yato kho bhikkhave ariyasāvakassa imāni dve ñāṇāni
<pb n="2.71"/>
Parisuddhāni honti pariyodātāni dhamme ñāṇañca anvaye
ñāṇañca. Ayaṁ vuccati bhikkhave ariyasāvako diṭṭhisampanno
itipi dassanasampanno itipi āgato imaṁ saddhammaṁ itipi
passati imaṁ saddhammaṁ itipi sekkhena ñāṇena samannāgato
itipi sekkhāya vijjāya samannāgato itipi dhammasotaṁ samāpanno
itipi ariyo nibbedhikapañño itipi amatadvāraṁ āhacca tiṭṭhati
itipīti. Tatiyaṁ.
<p rend="subhead" sid="34">4, dutiyañāṇavatthusuttaṃ</p>
<p n="126"/>Sāvatthiyaṁ viharati ... Sattasattari vo bhikkhave
ñāṇavatthūni desessāmi taṁ suṇātha sādhukaṁ manasikarotha bhāsissāmīti.
Evaṁ bhanteti kho <pb ed="P" n="2.60" set="S"/>te bhikkhū bhagavato paccassosuṁ.
<p n="127"/>Bhagavā etadavoca katamāni ca <note n="1">Ma. casaddo natthi.</note> bhikkhave sattasattari
ñāṇavatthūni jātipaccayā jarāmaraṇanti ñāṇaṁ asati jātiyā
natthi jarāmaraṇanti ñāṇaṁ atītampi addhānaṁ jātipaccayā
jarāmaraṇanti ñāṇaṁ asati jātiyā natthi jarāmaraṇanti ñāṇaṁ
anāgatampi addhānaṁ jātipaccayā jarāmaraṇanti ñāṇaṁ asati jātiyā
natthi jarāmaraṇanti ñāṇaṁ yampissa taṁ dhammaṭṭhitiñāṇaṁ tampi
khayadhammaṁ vayadhammaṁ virāgadhammaṁ nirodhadhammanti ñāṇaṁ. Bhavapaccayā
jātīti ñāṇaṁ .pe. Upādānapaccayā bhavoti ñāṇaṁ ... Taṇhāpaccayā
upādānanti ñāṇaṁ ... Vedanāpaccayā taṇhāti ñāṇaṁ ...
Phassapaccayā vedanāti ñāṇaṁ ... Saḷāyatanapaccayā phassoti ñāṇaṁ ...
<pb n="2.72"/>
Nāmarūpapaccayā saḷāyatananti ñāṇaṁ ... Viññāṇapaccayā nāmarūpanti
ñāṇaṁ ... Saṅkhārapaccayā viññāṇanti ñāṇaṁ ... Avijjāpaccayā
saṅkhārāti ñāṇaṁ asati avijjāya natthi saṅkhārāti ñāṇaṁ
atītampi addhānaṁ avijjāpaccayā saṅkhārāti ñāṇaṁ asati avijjāya
natthi saṅkhārāti ñāṇaṁ anāgatampi addhānaṁ avijjāpaccayā
saṅkhārāti ñāṇaṁ asati avijjāya natthi saṅkhārāti ñāṇaṁ
yampissa taṁ dhammaṭṭhitiñāṇaṁ tampi khayadhammaṁ vayadhammaṁ virāgadhammaṁ
nirodhadhammanti ñāṇaṁ. Imāni vuccanti bhikkhave sattasattari
ñāṇavatthūnīti. Catutthaṁ.
<p rend="subhead" sid="35">5, avijjāpaccayasuttaṃ</p>
<p n="128"/>Sāvatthiyaṁ viharati ... Avijjāpaccayā bhikkhave saṅkhārā
saṅkhārapaccayā viññāṇaṁ .pe. Evametassa kevalassa dukkhakkhandhassa
samudayo hotiti.
<p n="129"/>Evaṁ vutte aññataro bhikkhu bhagavantaṁ etadavoca
katamaṁ nu kho bhante jarāmaraṇaṁ kassa ca <pb ed="P" n="2.61" set="S"/>panidaṁ jarāmaraṇanti.
No kallo pañhoti bhagavā avoca katamaṁ jarāmaraṇaṁ kassa ca
panidaṁ jarāmaraṇanti iti vā bhikkhu yo vadeyya aññaṁ jarāmaraṇaṁ
aññassa ca panidaṁ jarāmaraṇanti iti vā bhikkhu yo vadeyya
ubhayametaṁ ekatthaṁ byañjanameva nānaṁ. Taṁ jīvaṁ taṁ sarīranti vā
bhikkhu diṭṭhiyā sati brahmacariyavāso na hoti aññaṁ jīvaṁ aññaṁ
sarīranti vā bhikkhu diṭṭhiyā sati brahmacariyavāso na hoti.
<pb n="2.73"/>
Ete te bhikkhu ubho ante anupagamma majjhena tathāgato dhammaṁ
deseti jātipaccayā jarāmaraṇanti.
<p n="130"/>Katamā nu kho bhante jāti kassa ca panāyaṁ jātīti.
No kallo pañhoti bhagavā avoca katamā jāti kassa ca
panāyaṁ jātīti iti vā bhikkhu yo vadeyya aññā jāti aññassa
ca panāyaṁ jātīti iti vā bhikkhu yo vadeyya ubhayametaṁ ekatthaṁ
byañjanameva nānaṁ. Taṁ jīvaṁ taṁ sarīranti vā bhikkhu diṭṭhiyā sati
brahmacariyavāso na hoti aññaṁ jīvaṁ aññaṁ sarīranti vā bhikkhu
diṭṭhiyā sati brahmacariyavāso na hoti. Ete te bhikkhu ubho
ante anupagamma majjhena tathāgato dhammaṁ deseti bhavapaccayā
jātīti.
<p n="131"/>Katamo nu kho bhante bhavo kassa ca panāyaṁ bhavoti.
No kallo pañhoti bhagavā avoca katamo bhavo kassa ca
panāyaṁ bhavoti iti vā bhikkhu yo vadeyya añño bhavo aññassa
ca panāyaṁ bhavoti iti vā bhikkhu yo vadeyya ubhayametaṁ ekatthaṁ
byañjanameva nānaṁ. Taṁ jīvaṁ taṁ sarīranti vā bhikkhu diṭṭhiyā sati
brahmacariyavāso na hoti aññaṁ jīvaṁ aññaṁ sarīranti vā bhikkhu
diṭṭhiyā sati brahmacariyavāso na hoti. Ete te bhikkhu ubho
ante anupagamma majjhena tathāgato dhammaṁ deseti upādānapaccayā
bhavoti .pe. Taṇhāpaccayā upādānanti ... Vedanāpaccayā
<pb n="2.74"/>
Taṇhāti ... Phassapaccayā vedanāti ... <pb ed="P" n="2.62" set="S"/>Saḷāyatanapaccayā
phassoti ... Nāmarūpapaccayā saḷāyatananti ... Viññāṇapaccayā
nāmarūpanti ... Saṅkhārapaccayā viññāṇanti.
<p n="132"/>Katame nu kho bhante saṅkhārā kassa ca panime
saṅkhārāti. No kallo pañhoti bhagavā avoca katame saṅkhārā
kassa ca panime saṅkhārāti iti vā bhikkhu yo vadeyya aññe
saṅkhārā aññassa ca panime saṅkhārāti iti vā bhikkhu yo
vadeyya ubhayametaṁ ekatthaṁ byañjanameva nānaṁ. Taṁ jīvaṁ taṁ
sarīranti vā bhikkhu diṭṭhiyā sati brahmacariyavāso na hoti aññaṁ
jīvaṁ aññaṁ sarīranti vā bhikkhu diṭṭhiyā sati brahmacariyavāso na
hoti. Ete te bhikkhu ubho ante anupagamma majjhena tathāgato
dhammaṁ deseti avijjāpaccayā saṅkhārāti.
<p n="133"/>Avijjāya tveva bhikkhu asesavirāganirodhā yānissa tāni <note n="1">Yu. yānissitāni. evamuparipi.</note>
visūkāyitāni visevitāni vipphanditāni kānici kānici katamaṁ jarāmaraṇaṁ
kassa ca panidaṁ jarāmaraṇaṁ iti vā aññaṁ jarāmaraṇaṁ aññassa ca
panidaṁ jarāmaraṇaṁ iti vā taṁ jīvaṁ taṁ sarīraṁ iti vā aññaṁ jīvaṁ
aññaṁ sarīraṁ iti vā sabbānissa tāni <note n="2">Yu. sabbānissitāni. evamuparipi.</note> pahīnāni bhavanti ucchinnamūlāni
tālāvatthukatāni anabhāvaṅgatāni āyatiṁ anuppādadhammāni.
<p n="134"/>Avijjāya tveva bhikkhu asesavirāganirodhā yānissa tāni
visūkāyitāni visevitāni vipphanditāni kānici kānici katamā jāti
<pb n="2.75"/>
Kassa ca panāyaṁ jāti iti vā aññā jāti aññassa ca panāyaṁ
jāti iti vā taṁ jīvaṁ taṁ sarīraṁ iti vā aññaṁ jīvaṁ aññaṁ
sarīraṁ iti vā sabbānissa tāni pahīnāni bhavanti ucchinnamūlāni
tālāvatthukatāni anabhāvaṅgatāni āyatiṁ anuppādadhammāni.
<p n="135"/>Avijjāya tveva bhikkhu asesavirāganirodhā yānissa tāni
visūkāyitāni visevitāni vipphanditāni kānici kānici katamo bhavo <pb ed="P" n="2.63" set="S"/>
.pe. Katamaṁ upādānaṁ ... Katamā taṇhā ... Katamā vedanā ...
Katamo phasso ... Katamaṁ saḷāyatanaṁ ... Katamaṁ nāmarūpaṁ ... Katamaṁ
viññāṇaṁ ....
<p n="136"/>Avijjāya tveva bhikkhu asesavirāganirodhā yānissa tāni
visūkāyitāni visevitāni vipphanditāni kānici kānici katame saṅkhārā
kassa ca panime saṅkhārā iti vā aññe saṅkhārā aññassa
ca panime saṅkhārā iti vā taṁ jīvaṁ taṁ sarīraṁ iti vā aññaṁ
jīvaṁ aññaṁ sarīraṁ iti vā sabbānissa tāni pahīnāni bhavanti
ucchinnamūlāni tālāvatthukatāni anabhāvaṅgatāni āyatiṁ anuppādadhammānīti.
Pañcamaṁ.
<p rend="subhead" sid="36">6, dutiyāvijjāpaccayasuttaṃ</p>
<p n="137"/>Sāvatthiyaṁ viharati ... Tatra kho .pe. Avijjāpaccayā
bhikkhave saṅkhārā saṅkhārapaccayā viññāṇaṁ .pe. Evametassa
kevalassa dukkhakkhandhassa samudayo hoti.
<p n="138"/>Katamaṁ jarāmaraṇaṁ kassa ca panidaṁ jarāmaraṇanti iti vā
<pb n="2.76"/>
Bhikkhave yo vadeyya aññaṁ jarāmaraṇaṁ aññassa ca panidaṁ jarāmaraṇanti
iti vā bhikkhave yo vadeyya ubhayametaṁ ekatthaṁ byañjanameva
nānaṁ. Taṁ jīvaṁ taṁ sarīranti vā bhikkhave diṭṭhiyā sati
brahmacariyavāso na hoti aññaṁ jīvaṁ aññaṁ sarīranti vā bhikkhave
diṭṭhiyā sati brahmacariyavāso na hoti. Ete te bhikkhave
ubho ante anupagamma majjhena tathāgato dhammaṁ deseti
jātipaccayā jarāmaraṇanti .pe. Katamā jāti ... Katamo bhavo ...
Katamaṁ upādānaṁ <pb ed="P" n="2.64" set="S"/>... Katamā taṇhā ... Katamā vedanā ... Katamo
phasso ... Katamaṁ saḷāyatanaṁ ... Katamaṁ nāmarūpaṁ ... Katamaṁ viññāṇaṁ ....
<p n="139"/>Katame saṅkhārā kassa ca panime saṅkhārāti iti vā
bhikkhave yo vadeyya aññe saṅkhārā aññassa ca panime saṅkhārāti
iti vā bhikkhave yo vadeyya ubhayametaṁ ekatthaṁ byañjanameva
nānaṁ. Taṁ jīvaṁ taṁ sarīraṁ iti vā bhikkhave diṭṭhiyā sati
brahmacariyavāso na hoti aññaṁ jīvaṁ aññaṁ sarīraṁ iti vā bhikkhave
diṭṭhiyā sati brahmacariyavāso na hoti. Ete te bhikkhave
ubho ante anupagamma majjhena tathāgato dhammaṁ deseti
avijjāpaccayā saṅkhārā .pe.
<p n="140"/>Avijjāya tveva bhikkhave asesavirāganirodhā yānissa tāni
visūkāyitāni visevitāni vipphanditāni kānici kānici katamaṁ jarāmaraṇaṁ
kassa ca panidaṁ jarāmaraṇaṁ iti vā aññaṁ jarāmaraṇaṁ aññassa ca
<pb n="2.77"/>
Panidaṁ jarāmaraṇaṁ iti vā taṁ jīvaṁ taṁ sarīraṁ iti vā aññaṁ jīvaṁ
aññaṁ sarīraṁ iti vā sabbānissa tāni pahīnāni bhavanti ucchinnamūlāni
tālāvatthukatāni anabhāvaṅgatāni āyatiṁ anuppādadhammāni.
<p n="141"/>Avijjāya tveva bhikkhave asesavirāganirodhā yānissa tāni
visūkāyitāni visevitāni vipphanditāni kānici kānici katamā jāti
.pe. Katamo bhavo ... Katamaṁ upādānaṁ ... Katamā taṇhā ... Katamā
vedanā ... Katamo phasso ... Katamaṁ saḷāyatanaṁ ... Katamaṁ nāmarūpaṁ ...
Katamaṁ viññāṇaṁ ....
<p n="142"/>Avijjāya tveva bhikkhave asesavirāganirodhā yānissa tāni
visūkāyitāni visevitāni vipphanditāni kānici kānici katame saṅkhārā
kassa ca panime saṅkhārā iti vā aññe saṅkhārā aññassa
ca panime saṅkhārā iti vā taṁ jīvaṁ taṁ sarīraṁ iti vā aññaṁ
jīvaṁ aññaṁ sarīraṁ iti vā sabbānissa tāni pahīnāni bhavanti
ucchinnamūlāni tālāvatthukatāni anabhāvaṅgatāni āyatiṁ anuppādadhammānīti.
Chaṭṭhaṁ.
<p rend="subhead" sid="37">7, natumhasuttaṃ</p>
<p n="143"/><pb ed="P" n="2.65" set="S"/>Sāvatthiyaṁ viharati ... Nāyaṁ bhikkhave kāyo tumhākaṁ nāpi
aññesaṁ. Purāṇamidaṁ bhikkhave kammaṁ abhisaṅkhataṁ abhisañcetayitaṁ
vedanīyaṁ daṭṭhabbaṁ.
<p n="144"/>Tatra <note n="1">Ma. Yu. kho.</note> bhikkhave sutavā ariyasāvako paṭiccasamuppādaññeva
sādhukaṁ yoniso manasikaroti iti imasmiṁ sati idaṁ hoti imassuppādā
<pb n="2.78"/>
Idaṁ uppajjati imasmiṁ asati idaṁ na hoti imassa
nirodhā idaṁ nirujjhati yadidaṁ avijjāpaccayā saṅkhārā saṅkhārapaccayā
viññāṇaṁ .pe. Evametassa kevalassa dukkhakkhandhassa
samudayo hoti. Avijjāya tveva asesavirāganirodhā saṅkhāranirodho
saṅkhāranirodhā viññāṇanirodho .pe. Evametassa kevalassa
dukkhakkhandhassa nirodho hotīti. Sattamaṁ.
<p rend="subhead" sid="38">8, cetanāsuttaṃ</p>
<p n="145"/>Sāvatthiyaṁ viharati ... Yañca <note n="1">Yu. kho.</note> bhikkhave ceteti yañca
pakappeti yañca anuseti ārammaṇametaṁ hoti viññāṇassa ṭhitiyā
ārammaṇe sati patiṭṭhā viññāṇassa hoti tasmiṁ patiṭṭhite
viññāṇe virūḷhe āyatiṁ punabbhavābhinibbatti hoti āyatiṁ
punabbhavābhinibbattiyā sati āyatiṁ jātijarāmaraṇaṁ sokaparideva-
dukkhadomanassupāyāsā sambhavanti evametassa kevalassa dukkhakkhandhassa
samudayo hoti. No ca <note n="2">Ma. Yu. ce. evamuparipi.</note> bhikkhave ceteti no ca <note n="2">Ma. Yu. ce. evamuparipi.</note> pakappeti atha ca <note n="2">Ma. Yu. ce. evamuparipi.</note>
anuseti ārammaṇametaṁ hoti viññāṇassa ṭhitiyā ārammaṇe sati
patiṭṭhā viññāṇassa hoti tasmiṁ patiṭṭhite viññāṇe virūḷhe
āyatiṁ punabbhavābhinibbatti hoti āyatiṁ punabbhavābhinibbattiyā sati
āyatiṁ jātijarāmaraṇaṁ sokaparidevadukkhadomanassupāyāsā sambhavanti
evametassa kevalassa dukkhakkhandhassa samudayo hoti.
<p n="146"/>Yato ca kho bhikkhave no <pb ed="P" n="2.66" set="S"/>ca <note n="3">Ma. Yu. ceva.</note> ceteti no ca pakappeti no
ca anuseti ārammaṇametaṁ na hoti viññāṇassa ṭhitiyā ārammaṇe
<pb n="2.79"/>
Asati patiṭṭhā viññāṇassa na hoti tadappatiṭṭhite viññāṇe
avirūḷhe āyatiṁ punabbhavābhinibbatti na hoti āyatiṁ punabbhavābhinibbattiyā
asati āyatiṁ jātijarāmaraṇaṁ sokaparidevadukkhadomanassupāyāsā
nirujjhanti evametassa kevalassa dukkhakkhandhassa nirodho
hotīti. Aṭṭhamaṁ.
<p rend="subhead" sid="39">9, dutiyacetanāsuttaṃ</p>
<p n="147"/>Sāvatthiyaṁ viharati ... Yañca bhikkhave ceteti yañca
pakappeti yañca anuseti ārammaṇametaṁ hoti viññāṇassa ṭhitiyā
ārammaṇe sati patiṭṭhā viññāṇassa hoti tasmiṁ patiṭṭhite
viññāṇe virūḷhe nāmarūpassa avakkanti hoti nāmarūpapaccayā
saḷāyatanaṁ saḷāyatanapaccayā phasso phassapaccayā vedanā ...
Taṇhā ... Upādānaṁ ... Bhavo ... Jāti ... Jarāmaraṇaṁ sokaparideva-
dukkhadomanassupāyāsā sambhavanti evametassa kevalassa dukkhakkhandhassa
samudayo hoti. No ca bhikkhave ceteti no ca pakappeti
atha ca anuseti ārammaṇametaṁ hoti viññāṇassa ṭhitiyā
ārammaṇe sati patiṭṭhā viññāṇassa hoti tasmiṁ patiṭṭhite
viññāṇe virūḷhe nāmarūpassa avakkanti hoti nāmarūpapaccayā
saḷāyatanaṁ .pe. Evametassa kevalassa dukkhakkhandhassa samudayo
hoti.
<p n="148"/>Yato ca kho bhikkhave no ca ceteti no ca pakappeti
no ca anuseti ārammaṇametaṁ na hoti viññāṇassa ṭhitiyā
<pb n="2.80"/>
Ārammaṇe asati patiṭṭhā viññāṇassa na hoti tadappatiṭṭhite
viññāṇe avirūḷhe nāmarūpassa avakkanti na hoti nāmarūpanirodhā
saḷāyatananirodho .pe. Evametassa kevalassa dukkhakkhandhassa nirodho
hotīti. Navamaṁ.
<p rend="subhead" sid="40">10, tatiyacetanāsuttaṃ</p>
<p n="149"/>Sāvatthiyaṁ viharati ... Yañca bhikkhave ceteti yañca
pakappeti yañca anuseti ārammaṇametaṁ hoti viññāṇassa ṭhitiyā
ārammaṇe sati patiṭṭhā viññāṇassa hoti tasmiṁ patiṭṭhite
viññāṇe virūḷhe nati hoti natiyā sati āgatigati <note n="1">Sī. agatigati.</note> hoti
āgatigatiyā sati cutūpapāto hoti cutūpapāte sati āyatiṁ jātijarāmaraṇaṁ
sokaparidevadukkhadomanassupāyāsā sambhavanti evametassa
kevalassa dukkhakkhandhassa samudayo hoti. No ca bhikkhave ceteti
no ca pakappeti atha ca anuseti ārammaṇametaṁ hoti viññāṇassa
ṭhitiyā ārammaṇe sati patiṭṭhā viññāṇassa hoti tasmiṁ
patiṭṭhite viññāṇe virūḷhe nati hoti natiyā sati āgatigati
hoti āgatigatiyā sati cutūpapāto hoti cutūpapāte sati
āyatiṁ jātijarāmaraṇaṁ sokaparidevadukkhadomanassupāyāsā sambhavanti
evametassa kevalassa dukkhakkhandhassa samudayo hoti.
<p n="150"/>Yato ca kho bhikkhave no ca ceteti no ca pakappeti
no ca anuseti ārammaṇametaṁ na hoti viññāṇassa ṭhitiyā
<pb n="2.81"/>
Ārammaṇe asati patiṭṭhā viññāṇassa na hoti tadappatiṭṭhite
viññāṇe avirūḷhe nati na hoti natiyā asati āgatigati na
hoti āgatigatiyā asati cutūpapāto na hoti cutūpapāte asati
āyatiṁ jātijarāmaraṇaṁ sokaparidevadukkhadomanassupāyāsā nirujjhanti
evametassa kevalassa dukkhakkhandhassa nirodho hotīti. Dasamaṁ.
Kaḷārakhattiyavaggo catuttho.
Tassa uddānaṁ
bhūtamidaṁ kaḷārañca dve ca ñāṇavatthuni <note n="1">Ma. ñāṇavatthūni. Yu. ñāṇassa vatthūni.</note>
avijjāpaccayā ca dve natumhā cetanā tayoti.
<p rend="subhead" check="nosid">5, gahapativaggo</p>
<p rend="subhead" sid="41">1, pañcaverabhayasuttaṃ</p>
<pb n="2.82"/>
Gahapativaggo pañcamo
<p n="151"/>Sāvatthiyaṁ viharati ... Atha kho anāthapiṇḍiko gahapati
yena bhagavā tenupasaṅkami upasaṅkamitvā bhagavantaṁ abhivādetvā
ekamantaṁ nisīdi. Ekamantaṁ nisinnaṁ kho anāthapiṇḍikaṁ gahapatiṁ
bhagavā etadavoca yato kho gahapati ariyasāvakassa pañca bhayāni
verāni vūpasantāni honti catūhi ca sotāpattiyaṅgehi samannāgato
hoti ariyo cassa ñāyo paññāya sudiṭṭho hoti supaṭividdho so
ākaṅkhamāno attanāva attānaṁ byākareyya khīṇanirayomhi
khīṇatiracchānayoniyo <note n="1">Ma. khīṇatiracchānayoni. evamuparipi.</note> khīṇapittivisayo khīṇāpāyaduggativinipāto
sotāpannohamasmi avinipātadhammo niyato sambodhiparāyanoti.
<p n="152"/>Katamāni pañca bhayāni verāni vūpasantāni honti. Yaṁ
gahapati pāṇātipātī pāṇātipātappaccayā diṭṭhadhammikampi bhayaṁ veraṁ
pasavati samparāyikampi bhayaṁ veraṁ pasavati cetasikampi dukkhaṁ domanassaṁ
paṭisaṁvedayati pāṇātipātā paṭiviratassa evaṁ taṁ bhayaṁ veraṁ vūpasantaṁ
hoti. Yaṁ gahapati adinnādāyī adinnādānappaccayā diṭṭhadhammikampi
bhayaṁ veraṁ pasavati samparāyikampi bhayaṁ veraṁ pasavati cetasikampi dukkhaṁ
domanassaṁ paṭisaṁvedayati adinnādānā <pb ed="P" n="2.69" set="S"/>paṭiviratassa evaṁ taṁ bhayaṁ
veraṁ vūpasantaṁ hoti. Yaṁ gahapati kāmesumicchācārī kāmesumicchācārappaccayā
<pb n="2.83"/>
Diṭṭhadhammikampi bhayaṁ veraṁ pasavati samparāyikampi bhayaṁ
veraṁ pasavati cetasikampi dukkhaṁ domanassaṁ paṭisaṁvedayati kāmesumicchācārā
paṭiviratassa evaṁ taṁ bhayaṁ veraṁ vūpasantaṁ hoti. Yaṁ
gahapati musāvādī musāvādappaccayā diṭṭhadhammikampi bhayaṁ veraṁ pasavati
samparāyikampi bhayaṁ veraṁ pasavati cetasikampi dukkhaṁ domanassaṁ
paṭisaṁvedayati musāvādā paṭiviratassa evaṁ taṁ bhayaṁ veraṁ vūpasantaṁ
hoti. Yaṁ gahapati surāmerayamajjapamādaṭṭhāyī surāmerayamajja-
pamādaṭṭhānappaccayā diṭṭhadhammikampi bhayaṁ veraṁ pasavati samparāyikampi
bhayaṁ veraṁ pasavati cetasikampi dukkhaṁ domanassaṁ paṭisaṁvedayati
surāmerayamajjapamādaṭṭhānā paṭiviratassa evaṁ taṁ bhayaṁ veraṁ vūpasantaṁ
hoti. Imāni pañca bhayāni verāni vūpasantāni honti.
<p n="153"/>Katamehi catūhi sotāpattiyaṅgehi samannāgato hoti.
Idha gahapati ariyasāvako buddhe aveccappasādena samannāgato hoti
itipi so bhagavā arahaṁ sammāsambuddho vijjācaraṇasampanno sugato
lokavidū anuttaro purisadammasārathi satthā devamanussānaṁ buddho
bhagavāti dhamme aveccappasādena samannāgato hoti svākkhāto
bhagavatā dhammo sandiṭṭhiko akāliko ehipassiko opanayiko paccattaṁ
veditabbo viññūhīti saṅghe aveccappasādena samannāgato hoti
supaṭipanno bhagavato sāvakasaṅgho ujupaṭipanno bhagavato sāvakasaṅgho
ñāyapaṭipanno bhagavato sāvakasaṅgho sāmīcipaṭipanno bhagavato
<pb n="2.84"/>
Sāvakasaṅgho <pb ed="P" n="2.70" set="S"/>yadidaṁ cattāri purisayugāni aṭṭha purisapuggalā esa
bhagavato sāvakasaṅgho āhuneyyo pāhuneyyo dakkhiṇeyyo añjalikaraṇīyo
anuttaraṁ puññakkhettaṁ lokassāti ariyakantehi sīlehi
samannāgato hoti akhaṇḍehi acchiddehi asabalehi akammāsehi
bhujissehi viññūpasatthehi aparāmaṭṭhehi samādhisaṁvattanikehi. Imehi
catūhi sotāpattiyaṅgehi samannāgato hoti.
<p n="154"/>Katamo cassa ariyo ñāyo paññāya sudiṭṭho hoti
supaṭividdho. Idha gahapati ariyasāvako paṭiccasamuppādaññeva sādhukaṁ
yoniso manasikaroti iti imasmiṁ sati idaṁ hoti imassuppādā
idaṁ uppajjati imasmiṁ asati idaṁ na hoti imassa nirodhā
idaṁ nirujjhati yadidaṁ avijjāpaccayā saṅkhārā saṅkhārapaccayā
viññāṇaṁ .pe. Evametassa kevalassa dukkhakkhandhassa samudayo
hoti avijjāya tveva asesavirāganirodhā saṅkhāranirodho saṅkhāranirodhā
viññāṇanirodho .pe. Evametassa kevalassa dukkhakkhandhassa
nirodho hoti. Ayamassa ariyo ñāyo paññāya sudiṭṭho hoti
supaṭividdho.
<p n="155"/>Yato kho gahapati ariyasāvakassa imāni pañca bhayāni
verāni vūpasantāni honti imehi ca <note n="1">Ma. Yu. casaddo natthi.</note> catūhi sotāpattiyaṅgehi
samannāgato hoti ayañcassa ariyo ñāyo paññāya sudiṭṭho
hoti supaṭividdho so ākaṅkhamāno attanāva attānaṁ byākareyya
<pb n="2.85"/>
Khīṇanirayomhi khīṇatiracchānayoniyo khīṇapittivisayo khīṇāpāyaduggativinipāto
sotāpannohamasmi avinipātadhammo niyato sambodhiparāyanoti.
Paṭhamaṁ.
<p rend="subhead" sid="42">2, dutiyapañcaverabhayasuttaṃ</p>
<p n="156"/>Sāvatthiyaṁ viharati ... Yato kho bhikkhave ariyasāvakassa
pañca bhayāni verāni vūpasantāni honti catūhi ca sotāpattiyaṅgehi
samannāgato hoti ariyo cassa ñāyo paññāya sudiṭṭho
hoti supaṭividdho so ākaṅkhamāno attanāva attānaṁ byākareyya
khīṇanirayomhi .pe. Avinipātadhammo niyato sambodhiparāyanoti.
[bhikkhaveti sabbaṁ vitthāretabbaṁ] <note n="1">sīhalapoṭṭhake bhikkhaveti sabbaṁ vitthāretabbanti evaṁ dissati.</note>
<p n="157"/>Katamāni pañca bhayāni verāni vūpasantāni honti.
Yaṁ bhikkhave pāṇātipātī .pe. Yaṁ bhikkhave adinnādāyī .pe.
Yaṁ bhikkhave kāmesumicchācārī .pe. Yaṁ bhikkhave musāvādī .pe.
Yaṁ bhikkhave surāmerayamajjapamādaṭṭhāyī .pe. Imāni pañca bhayāni
verāni vūpasantāni honti.
<p n="158"/>Katamehi catūhi sotāpattiyaṅgehi samannāgato hoti.
Idha bhikkhave ariyasāvako buddhe .pe. Dhamme .pe. Saṅghe
.pe. Ariyakantehi sīlehi samannāgato hoti .pe. Imehi
catūhi sotāpattiyaṅgehi samannāgato hoti.
<p n="159"/>Katamo cassa ariyo ñāyo paññāya sudiṭṭho hoti
<pb n="2.86"/>
Supaṭividdho. Idha bhikkhave ariyasāvako paṭiccasamuppādaññeva
sādhukaṁ yoniso manasikaroti .pe. Ayamassa ariyo ñāyo paññāya
sudiṭṭho hoti supaṭividdho.
<p n="160"/>Yato kho bhikkhave ariyasāvakassa imāni pañca bhayāni
verāni vūpasantāni honti imehi ca catūhi sotāpattiyaṅgehi
samannāgato hoti ayañcassa ariyo ñāyo paññāya sudiṭṭho
hoti supaṭividdho. So ākaṅkhamāno attanāva attānaṁ byākareyya
khīṇanirayomhi khīṇatiracchānayoniyo khīṇapittivisayo khīṇāpāyaduggativinipāto
sotāpannohamasmi avinipātadhammo niyato sambodhiparāyanoti.
Dutiyaṁ.
<p rend="subhead" sid="43">3, dukkhasuttaṃ</p>
<p n="161"/>Sāvatthiyaṁ viharati ... Dukkhassa bhikkhave samudayañca
atthaṅgamañca desessāmi taṁ suṇātha sādhukaṁ manasikarotha bhāsissāmīti.
Evaṁ bhanteti kho te bhikkhū bhagavato paccassosuṁ.
<p n="162"/>Bhagavā etadavoca katamo ca bhikkhave dukkhassa samudayo
cakkhuñca paṭicca rūpe ca uppajjati cakkhuviññāṇaṁ tiṇṇaṁ saṅgati
phasso phassapaccayā vedanā vedanāpaccayā taṇhā ayaṁ kho
bhikkhave dukkhassa samudayo. Sotañca paṭicca sadde ca ... Ghānañca
paṭicca gandhe ca ... Jivhañca paṭicca rase ca ... Kāyañca paṭicca
phoṭṭhabbe ca ... Manañca paṭicca dhamme ca uppajjati manoviññāṇaṁ
tiṇṇaṁ saṅgati phasso phassapaccayā vedanā vedanāpaccayā taṇhā
<pb n="2.87"/>
Ayaṁ kho bhikkhave dukkhassa samudayo.
<p n="163"/>Katamo ca bhikkhave dukkhassa atthaṅgamo. Cakkhuñca
paṭicca rūpe ca uppajjati cakkhuviññāṇaṁ tiṇṇaṁ saṅgati phasso
phassapaccayā vedanā vedanāpaccayā taṇhā tassāyeva taṇhāya
asesavirāganirodhā upādānanirodho upādānanirodhā bhavanirodho
bhavanirodhā jātinirodho jātinirodhā jarāmaraṇaṁ sokaparidevadukkha-
domanassupāyāsā nirujjhanti evametassa kevalassa dukkhakkhandhassa
nirodho hoti ayaṁ kho bhikkhave dukkhassa atthaṅgamo. Sotañca
paṭicca sadde ca ... Ghānañca paṭicca gandhe ca ... Jivhañca
paṭicca rase ca ... Kāyañca paṭicca phoṭṭhabbe ca ... Manañca
paṭicca dhamme ca uppajjati manoviññāṇaṁ tiṇṇaṁ saṅgati
phasso phassapaccayā vedanā vedanāpaccayā taṇhā tassāyeva
taṇhāya asesavirāganirodhā upādānanirodho upādānanirodhā
bhavanirodho bhavanirodhā jātinirodho jātinirodhā jarāmaraṇaṁ
sokaparidevadukkhadomanassupāyāsā nirujjhanti evametassa kevalassa
dukkhakkhandhassa nirodho hoti ayaṁ kho bhikkhave dukkhassa
atthaṅgamoti. Tatiyaṁ.
<p rend="subhead" sid="44">4, lokasuttaṃ</p>
<p n="164"/>Sāvatthiyaṁ viharati ... Lokassa bhikkhave samudayañca
atthaṅgamañca desessāmi taṁ suṇātha ... Katamo ca bhikkhave lokassa
samudayo. Cakkhuñca paṭicca rūpe ca uppajjati cakkhuviññāṇaṁ
<pb n="2.88"/>
Tiṇṇaṁ saṅgati phasso phassapaccayā vedanā vedanāpaccayā taṇhā
taṇhāpaccayā upādānaṁ upādānapaccayā bhavo bhavapaccayā jāti
jātipaccayā jarāmaraṇaṁ sokaparidevadukkhadomanassupāyāsā sambhavanti
ayaṁ kho bhikkhave lokassa samudayo. Sotañca paṭicca sadde ca ...
Ghānañca paṭicca gandhe ca ... Jivhañca paṭicca rase ca ... Kāyañca
paṭicca phoṭṭhabbe ca ... Manañca paṭicca dhamme ca uppajjati
manoviññāṇaṁ tiṇṇaṁ saṅgati phasso phassapaccayā vedanā .pe.
Jātipaccayā jarāmaraṇaṁ sokaparidevadukkhadomanassupāyāsā sambhavanti
ayaṁ kho bhikkhave lokassa samudayo.
<p n="165"/>Katamo ca bhikkhave lokassa atthaṅgamo. Cakkhuñca
paṭicca rūpe ca uppajjati cakkhuviññāṇaṁ tiṇṇaṁ saṅgati phasso
phassapaccayā vedanā vedanāpaccayā taṇhā tassāyeva taṇhāya
asesavirāganirodhā upādānanirodho upādānanirodhā bhavanirodho .pe.
Evametassa kevalassa dukkhakkhandhassa nirodho hoti ayaṁ kho
bhikkhave lokassa atthaṅgamo. Sotañca paṭicca sadde ca ...
Ghānañca paṭicca gandhe ca ... Jivhañca paṭicca rase ca ... Kāyañca
paṭicca phoṭṭhabbe ca ... Manañca paṭicca dhamme ca uppajjati
manoviññāṇaṁ tiṇṇaṁ saṅgati phasso phassapaccayā vedanā
vedanāpaccayā taṇhā tassāyeva taṇhāya asesavirāganirodhā
upādānanirodho upādānanirodhā bhavanirodho .pe. Evametassa
<pb n="2.89"/>
Kevalassa dukkhakkhandhassa nirodho hoti ayaṁ kho bhikkhave lokassa
atthaṅgamoti. Catutthaṁ.
<p rend="subhead" sid="45">5, ñātikasuttaṃ</p>
<p n="166"/>Evamme sutaṁ ekaṁ samayaṁ bhagavā ñātike viharati
giñjakāvasathe. Atha kho bhagavā rahogato paṭisallīno <note n="1">Ma. paṭisallāno.</note> imaṁ
dhammapariyāyaṁ abhāsi cakkhuñca paṭicca rūpe ca uppajjati cakkhuviññāṇaṁ
tiṇṇaṁ saṅgati phasso phassapaccayā vedanā vedanāpaccayā taṇhā
taṇhāpaccayā upādānaṁ .pe. Evametassa kevalassa dukkhakkhandhassa
samudayo hoti. Sotañca paṭicca sadde ca ... Ghānañca paṭicca
gandhe ca ... Jivhañca paṭicca rase ca ... Kāyañca paṭicca phoṭṭhabbe
ca ... Manañca paṭicca dhamme ca uppajjati manoviññāṇaṁ tiṇṇaṁ
saṅgati phasso phassapaccayā vedanā vedanāpaccayā taṇhā
taṇhāpaccayā upādānaṁ .pe. Evametassa kevalassa
dukkhakkhandhassa samudayo hoti.
<p n="167"/>Cakkhuñca paṭicca rūpe ca uppajjati cakkhuviññāṇaṁ
tiṇṇaṁ saṅgati phasso phassapaccayā vedanā vedanāpaccayā taṇhā
tassāyeva taṇhāya asesavirāganirodhā upādānanirodho upādānanirodhā
bhavanirodho .pe. <pb ed="P" n="2.75" set="S"/>Evametassa kevalassa dukkhakkhandhassa
nirodho hoti. Sotañca paṭicca sadde ca .pe. Manañca
paṭicca dhamme ca uppajjati manoviññāṇaṁ tiṇṇaṁ saṅgati phasso
phassapaccayā vedanā vedanāpaccayā taṇhā tassāyeva taṇhāya
<pb n="2.90"/>
Asesavirāganirodhā upādānanirodho upādānanirodhā bhavanirodho .pe.
Evametassa kevalassa dukkhakkhandhassa nirodho hotīti.
<p n="168"/>Tena kho pana samayena aññataro bhikkhu bhagavato upassuti <note n="1">Yu. upassutiṁ.</note>
ṭhito hoti. Addasā kho bhagavā taṁ bhikkhuṁ upassuti <note n="1">Yu. upassutiṁ.</note> ṭhitaṁ disvāna
taṁ bhikkhuṁ etadavoca assosi no tvaṁ bhikkhu imaṁ dhammapariyāyanti.
Evaṁ bhanteti. Uggaṇhāhi tvaṁ bhikkhu imaṁ dhammapariyāyaṁ pariyāpuṇāhi
tvaṁ bhikkhu imaṁ dhammapariyāyaṁ dhārehi tvaṁ bhikkhu imaṁ dhammapariyāyaṁ
atthasañhitoyaṁ bhikkhu dhammapariyāyo ādibrahmacariyakoti. Pañcamaṁ.
<p rend="subhead" sid="46">6, aññatarabrāhmaṇasuttaṃ</p>
<p n="169"/>Sāvatthiyaṁ viharati ... Atha kho aññataro brāhmaṇo
yena bhagavā tenupasaṅkami upasaṅkamitvā bhagavatā saddhiṁ sammodi
sammodanīyaṁ kathaṁ sārāṇīyaṁ vītisāretvā ekamantaṁ nisīdi.
<p n="170"/>Ekamantaṁ nisinno kho so brāhmaṇo bhagavantaṁ
etadavoca kiṁ nu kho bho gotama so karoti so paṭisaṁvedayatīti.
So karoti so paṭisaṁvedayatīti kho brāhmaṇa ayameko anto.
Kiṁ pana bho gotama añño karoti añño paṭisaṁvedayatīti.
Añño karoti añño paṭisaṁvedayatīti kho brāhmaṇa ayaṁ dutiyo
anto ete te brāhmaṇa ubho ante anupagamma majjhena
tathāgato dhammaṁ deseti avijjāpaccayā saṅkhārā saṅkhārapaccayā
viññāṇaṁ .pe. Evametassa kevalassa dukkhakkhandhassa samudayo
hoti. Avijjāyatveva asesavirāganirodhā saṅkhāranirodho saṅkhāranirodhā
<pb n="2.91"/>
Viññāṇanirodho .pe. Evametassa kevalassa dukkhakkhandhassa
nirodho hotīti.
<p n="171"/>Evaṁ vutte so brāhmaṇo bhagavantaṁ etadavoca
abhikkantaṁ bho gotama abhikkantaṁ bho gotama .pe. Upāsakaṁ maṁ
bhavaṁ gotamo dhāretu ajjatagge pāṇupetaṁ saraṇaṅgatanti. Chaṭṭhaṁ.
<p rend="subhead" sid="47">7, jāṇussoṇisuttaṃ</p>
<p n="172"/>Sāvatthiyaṁ viharati ... Atha kho jāṇussoṇi brāhmaṇo
yena bhagavā tenupasaṅkami upasaṅkamitvā bhagavatā saddhiṁ .pe.
<p n="173"/>Ekamantaṁ nisinno kho jāṇussoṇi brāhmaṇo bhagavantaṁ
etadavoca kiṁ nu kho bho gotama sabbamatthīti. Sabbamatthīti kho
brāhmaṇa ayameko anto. Kiṁ pana bho gotama sabbaṁ natthīti.
Sabbaṁ natthīti kho brāhmaṇa ayaṁ dutiyo anto ete te
brāhmaṇa ubho ante anupagamma majjhena tathāgato dhammaṁ deseti
avijjāpaccayā saṅkhārā saṅkhārapaccayā viññāṇaṁ .pe.
Evametassa kevalassa dukkhakkhandhassa samudayo hoti. Avijjāyatveva
asesavirāganirodhā saṅkhāranirodho saṅkhāranirodhā viññāṇanirodho .pe.
Evametassa kevalassa dukkhakkhandhassa nirodho hotīti.
<p n="174"/>Evaṁ vutte jāṇussoṇi brāhmaṇo bhagavantaṁ etadavoca
abhikkantaṁ bho gotama abhikkantaṁ bho gotama .pe. Pāṇupetaṁ
saraṇaṅgatanti. Sattamaṁ.
<p rend="subhead" sid="48">8, lokāyatikasuttaṃ</p>
<p n="175"/>Sāvatthiyaṁ viharati ... Atha kho lokāyatiko brāhmaṇo
<pb n="2.92"/>
Yena bhagavā tenupasaṅkami .pe.
<p n="176"/>Ekamantaṁ nisinno kho lokāyatiko brāhmaṇo bhagavantaṁ
etadavoca kiṁ nu kho bho gotama sabbamatthīti. Sabbamatthīti kho
brāhmaṇa jeṭṭhametaṁ lokāyataṁ. Kiṁ pana bho gotama sabbaṁ natthīti.
Sabbaṁ natthīti kho brāhmaṇa dutiyametaṁ lokāyataṁ. Kiṁ nu kho bho
gotama sabbamekattanti. Sabbamekattanti kho brāhmaṇa tatiyametaṁ
lokāyataṁ. Kiṁ pana bho gotama sabbaṁ puthuttanti. Sabbaṁ puthuttanti
kho brāhmaṇa catutthametaṁ lokāyataṁ ete te brāhmaṇa ubho
ante anupagamma majjhena tathāgato dhammaṁ deseti avijjāpaccayā
saṅkhārā saṅkhārapaccayā viññāṇaṁ .pe. Evametassa kevalassa
dukkhakkhandhassa samudayo hoti. Avijjāya tveva asesavirāganirodhā
saṅkhāranirodho saṅkhāranirodhā viññāṇanirodho .pe. Evametassa
kevalassa dukkhakkhandhassa nirodho hotīti.
<p n="177"/>Evaṁ vutte lokāyatiko brāhmaṇo bhagavantaṁ etadavoca
abhikkantaṁ bho gotama abhikkantaṁ bho gotama .pe. Ajjatagge
pāṇupetaṁ saraṇaṅgatanti. Aṭṭhamaṁ.
<p rend="subhead" sid="49">9, ariyasāvakasuttaṃ</p>
<p n="178"/>Sāvatthiyaṁ viharati ... Tatra kho ... Na bhikkhave sutavato
ariyasāvakassa evaṁ hoti kiṁ nu kho kismiṁ sati kiṁ hoti
kissuppādā kiṁ uppajjati <note n="1">Ma. Yu. kismiṁ sati saṅkhārā honti kismiṁ sati viññāṇaṁ hoti.</note> kismiṁ sati nāmarūpaṁ hoti kismiṁ
sati saḷāyatanaṁ hoti kismiṁ sati phasso hoti kismiṁ sati
<pb n="2.93"/>
Vedanā hoti kismiṁ sati taṇhā hoti kismiṁ sati upādānaṁ
hoti kismiṁ sati bhavo hoti kismiṁ sati jāti hoti kismiṁ
sati jarāmaraṇaṁ hotīti.
<p n="179"/>Atha kho bhikkhave sutavato ariyasāvakassa aparappaccayā
ñāṇamevettha hoti imasmiṁ sati idaṁ hoti imassuppādā idaṁ
uppajjati <note n="1">Ma. Yu. avijjāya sati .pe. viṇñāṇaṁ hoti. evamīdisesu ṭhānesu.</note> viññāṇe sati nāmarūpaṁ hoti nāmarūpe sati saḷāyatanaṁ
hoti saḷāyatane sati phasso hoti phasse sati vedanā hoti
vedanāya sati taṇhā hoti taṇhāya sati upādānaṁ hoti
upādāne sati bhavo hoti .pe. Jātiyā sati jarāmaraṇaṁ hotīti.
So evaṁ pajānāti evamayaṁ loko samudayatīti.
<p n="180"/>Na bhikkhave sutavato ariyasāvakassa evaṁ hoti kiṁ
nu kho kismiṁ asati kiṁ na hoti kissa nirodhā kiṁ nirujjhati
kismiṁ asati nāmarūpaṁ na hoti kismiṁ asati saḷāyatanaṁ na hoti
kismiṁ asati phasso na hoti kismiṁ asati vedanā na hoti
kismiṁ asati taṇhā na hoti kismiṁ asati upādānaṁ na hoti
kismiṁ asati bhavo na hoti kismiṁ asati jāti na hoti kismiṁ
asati jarāmaraṇaṁ na hotīti.
<p n="181"/>Atha kho bhikkhave sutavato ariyasāvakassa aparappaccayā
ñāṇamevettha hoti imasmiṁ asati idaṁ na hoti imassa nirodhā
idaṁ nirujjhati viññāṇe asati nāmarūpaṁ na hoti nāmarūpe asati
<pb n="2.94"/>
Saḷāyatanaṁ na hoti .pe. Upādānaṁ na hoti ... Bhavo na hoti ...
Jāti na hoti jātiyā asati jarāmaraṇaṁ na hotīti. So evaṁ
pajānāti <pb ed="P" n="2.79" set="S"/>evamayaṁ loko nirujjhatīti.
<p n="182"/>Yato kho bhikkhave ariyasāvako evaṁ lokassa samudayañca
atthaṅgamañca yathābhūtaṁ pajānāti. Ayaṁ vuccati bhikkhave ariyasāvako
diṭṭhisampanno itipi .pe. Amatadvāraṁ āhacca tiṭṭhati
itipīti. Navamaṁ.
<p rend="subhead" sid="50">10, dutiyāriyasāvakasuttaṃ</p>
<p n="183"/>Sāvatthiyaṁ viharati ... Tatra kho ... Na bhikkhave sutavato
ariyasāvakassa evaṁ hoti kiṁ nu kho kismiṁ sati kiṁ hoti
kissuppādā kiṁ uppajjati kismiṁ sati saṅkhārā honti kismiṁ
sati viññāṇaṁ hoti kismiṁ sati nāmarūpaṁ hoti kismiṁ sati
saḷāyatanaṁ hoti kismiṁ sati phasso hoti kismiṁ sati vedanā
hoti kismiṁ sati taṇhā hoti kismiṁ sati upādānaṁ hoti
kismiṁ sati bhavo hoti kismiṁ sati jāti hoti kismiṁ sati
jarāmaraṇaṁ hotīti.
<p n="184"/>Atha kho bhikkhave sutavato ariyasāvakassa aparappaccayā
ñāṇamevettha hoti imasmiṁ sati idaṁ hoti imassuppādā
idaṁ uppajjati avijjāya sati saṅkhārā honti saṅkhāresu sati
viññāṇaṁ hoti viññāṇe sati nāmarūpaṁ hoti nāmarūpe sati
saḷāyatanaṁ hoti saḷāyatane sati phasso hoti phasse sati vedanā
<pb n="2.95"/>
Hoti vedanāya sati taṇhā hoti taṇhāya sati upādānaṁ hoti
upādāne sati bhavo hoti bhave sati jāti hoti jātiyā sati
jarāmaraṇaṁ hotīti. So evaṁ pajānāti evamayaṁ loko samudayatīti.
<p n="185"/>Na bhikkhave sutavato ariyasāvakassa evaṁ hoti kiṁ
nu kho kismiṁ asati kiṁ na hoti kissa nirodhā kiṁ nirujjhati
kismiṁ asati saṅkhārā na honti kismiṁ asati viññāṇaṁ na hoti
kismiṁ asati nāmarūpaṁ na hoti kismiṁ asati saḷāyatanaṁ na hoti
kismiṁ asati phasso na hoti kismiṁ asati vedanā na hoti
kismiṁ asati taṇhā na hoti .pe. Upādānaṁ ... Bhavo ...
Jāti ... Kismiṁ asati jarāmaraṇaṁ na hotīti.
<p n="186"/>Atha kho bhikkhave sutavato ariyasāvakassa aparappaccayā
ñāṇamevettha hoti imasmiṁ asati <pb ed="P" n="2.80" set="S"/>idaṁ na hoti imassa nirodhā
idaṁ nirujjhati avijjāya asati saṅkhārā na honti saṅkhāresu
asati viññāṇaṁ na hoti viññāṇe asati nāmarūpaṁ na hoti
nāmarūpe asati saḷāyatanaṁ na hoti .pe. Jātiyā asati jarāmaraṇaṁ
na hotīti. So evaṁ pajānāti evamayaṁ loko nirujjhatīti.
<p n="187"/>Yato kho bhikkhave ariyasāvako evaṁ lokassa samudayañca
atthaṅgamañca yathābhūtaṁ pajānāti. Ayaṁ vuccati bhikkhave ariyasāvako
diṭṭhisampanno itipi dassanasampanno itipi āgato imaṁ saddhammaṁ
itipi passati imaṁ saddhammaṁ itipi sekkhena ñāṇena samannāgato
<pb n="2.96"/>
Itipi sekkhāya vijjāya samannāgato itipi dhammasotaṁ samāpanno
itipi ariyo nibbedhikapañño itipi amatadvāraṁ āhacca tiṭṭhati
itipīti. Dasamaṁ.
Gahapativaggo pañcamo.
Tassa uddānaṁ
dve pañcaverabhayā vuttā dukkhaṁ loko ca ñātikaṁ
aññataraṁ jāṇussoṇi ca lokāyatikena aṭṭhamaṁ
dve ariyasāvakā vuttā vaggo tena pavuccatīti.
<p rend="subhead" check="nosid">6, dukkhavaggo</p>
<p rend="subhead" sid="51">1, parivīmaṃsanasuttaṃ</p>
<pb n="2.97"/>
Dukkhavaggo chaṭṭho
<p n="188"/>Evamme sutaṁ ekaṁ samayaṁ bhagavā sāvatthiyaṁ viharati
jetavane anāthapiṇḍikassa ārāme. Tatra kho bhagavā bhikkhū
āmantesi bhikkhavoti. Bhadanteti te bhikkhū bhagavato paccassosuṁ.
Bhagavā etadavoca kittāvatā nu kho bhikkhave bhikkhu parivīmaṁsamāno
parivīmaṁseyya sabbaso sammā <pb ed="P" n="2.81" set="S"/>dukkhakkhayāyāti. Bhagavaṁmūlakā no
bhante dhammā bhagavaṁnettikā bhagavaṁpaṭisaraṇā sādhu vata bhante
bhagavantaṁyeva paṭibhātu etassa bhāsitassa attho bhagavato sutvā
bhikkhū dhāressantīti. Tenahi bhikkhave <note n="1">Yu. taṁ.</note> suṇātha sādhukaṁ manasikarotha
bhāsissāmīti. Evaṁ bhanteti kho te bhikkhū bhagavato paccassosuṁ.
<p n="189"/>Bhagavā etadavoca idha bhikkhave bhikkhu parivīmaṁsamāno
parivīmaṁsati yaṁ kho idaṁ anekavidhaṁ nānappakārakaṁ dukkhaṁ loke uppajjati
jarāmaraṇaṁ idaṁ nu kho dukkhaṁ kiṁnidānaṁ kiṁsamudayaṁ kiṁjātikaṁ
kiṁpabhavaṁ kismiṁ sati jarāmaraṇaṁ hoti kismiṁ asati jarāmaraṇaṁ na
hotīti. So parivīmaṁsamāno evaṁ pajānāti yaṁ kho idaṁ anekavidhaṁ
nānappakārakaṁ dukkhaṁ loke uppajjati jarāmaraṇaṁ idaṁ kho dukkhaṁ
jātinidānaṁ jātisamudayaṁ jātijātikaṁ jātippabhavaṁ jātiyā sati
jarāmaraṇaṁ hoti jātiyā asati jarāmaraṇaṁ na hotīti. So
jarāmaraṇañca pajānāti jarāmaraṇasamudayañca pajānāti jarāmaraṇanirodhañca
<pb n="2.98"/>
Pajānāti yā ca jarāmaraṇanirodhasāruppagāminī paṭipadā
tañca pajānāti tathā paṭipanno ca hoti anudhammacārī. Ayaṁ
vuccati bhikkhave bhikkhu sabbaso sammā dukkhakkhayāya paṭipanno
jarāmaraṇanirodhāya.
<p n="190"/>Athāparaṁ parivīmaṁsamāno parivīmaṁsati jāti panāyaṁ kiṁnidānā
kiṁsamudayā kiṁjātikā kiṁpabhavā kismiṁ sati jāti hoti kismiṁ
asati jāti na hotīti. So parivīmaṁsamāno evaṁ pajānāti jāti
bhavanidānā bhavasamudayā bhavajātikā bhavappabhavā bhave sati jāti hoti
bhave asati jāti na hotīti. So jātiñca pajānāti jātisamudayañca
pajānāti jātinirodhañca pajānāti yā ca jātinirodhasāruppagāminī
paṭipadā tañca pajānāti tathā paṭipanno ca hoti anudhammacārī.
Ayaṁ vuccati bhikkhave bhikkhu sabbaso sammā dukkhakkhayāya paṭipanno
jātinirodhāya.
<p n="191"/>Athāparaṁ parivīmaṁsamāno parivīmaṁsati bhavo panāyaṁ
kiṁnidāno .pe. Upādānaṁ panidaṁ kiṁnidānaṁ ... Taṇhā panāyaṁ
kiṁnidānā ... Vedanā panāyaṁ kiṁnidānā ... Phasso panāyaṁ kiṁnidāno ...
Saḷāyatanaṁ panidaṁ kiṁnidānaṁ ... Nāmarūpaṁ panidaṁ kiṁnidānaṁ ... Viññāṇaṁ
panidaṁ kiṁnidānaṁ ... Saṅkhārā panime kiṁnidānā kiṁsamudayā kiṁjātikā
kiṁpabhavā kismiṁ sati saṅkhārā honti kismiṁ asati saṅkhārā na
hontīti. So parivīmaṁsamāno <pb ed="P" n="2.82" set="S"/>evaṁ pajānāti saṅkhārā avijjānidānā
<pb n="2.99"/>
Avijjāsamudayā avijjājātikā avijjāpabhavā avijjāya
sati saṅkhārā honti avijjāya asati saṅkhārā na hontīti.
So saṅkhāre ca pajānāti saṅkhārasamudayañca pajānāti saṅkhāranirodhañca
pajānāti yā ca saṅkhāranirodhasāruppagāminī paṭipadā tañca pajānāti
tathā paṭipanno ca hoti anudhammacārī. Ayaṁ vuccati bhikkhave
bhikkhu sabbaso sammā dukkhakkhayāya paṭipanno saṅkhāranirodhāya.
Avijjāgato <note n="1">Ma. Yu. yaṁ.</note> bhikkhave purisapuggalo puññañce saṅkhāraṁ
abhisaṅkharoti puññūpagaṁ hoti viññāṇaṁ apuññañce saṅkhāraṁ
abhisaṅkharoti apuññūpagaṁ hoti viññāṇaṁ. Anejañce saṅkhāraṁ
abhisaṅkharoti anejūpagaṁ hoti viññāṇaṁ.
<p n="192"/>Yato kho bhikkhave bhikkhuno avijjā pahīnā hoti vijjā
uppannā. So avijjāvirāgā vijjuppādā neva puññābhisaṅkhāraṁ
abhisaṅkharoti na apuññābhisaṅkhāraṁ abhisaṅkharoti na anejābhisaṅkhāraṁ
abhisaṅkharoti anabhisaṅkharonto anabhisañcetayanto na kiñci loke
upādiyati anupādiyaṁ na paritassati aparitassaṁ paccattaṁyeva parinibbāyati
khīṇā jāti vusitaṁ brahmacariyaṁ kataṁ karaṇīyaṁ nāparaṁ itthattāyāti
pajānāti. So sukhañce vedanaṁ vedayati sā aniccāti pajānāti
anajjhositāti pajānāti anabhinanditāti pajānāti. Dukkhañce
vedanaṁ vedayati sā aniccāti pajānāti anajjhositāti pajānāti
anabhinanditāti pajānāti. Adukkhamasukhañce vedanaṁ vedayati sā
<pb n="2.100"/>
Aniccāti pajānāti anajjhositāti pajānāti anabhinanditāti
pajānāti. So sukhañce vedanaṁ vedayati visaññutto naṁ vedayati
dukkhañce vedanaṁ vedayati visaññutto naṁ <pb ed="P" n="2.83" set="S"/>vedayati adukkhamasukhañce
vedanaṁ vedayati visaññutto naṁ vedayati. So kāyapariyantikaṁ vedanaṁ
vedayamāno kāyapariyantikaṁ vedanaṁ vedayāmīti pajānāti. Jīvitapariyantikaṁ
vedanaṁ vedayamāno jīvitapariyantikaṁ vedanaṁ vedayāmīti
pajānāti. Kāyassa bhedā uddhaṁ jīvitapariyādānā idheva
sabbavedayitāni anabhinanditāni sītībhavissanti sarīrāni avasisissantīti
pajānāti.
<p n="193"/>Seyyathāpi bhikkhave puriso kumbhakārapākā uṇhaṁ kumbhaṁ
uddharitvā same bhūmibhāge patiṭṭhapeyya tatra yāyaṁ usmā sā
tattheva vūpasameyya kapallāni avasiseyyuṁ evameva kho bhikkhave
bhikkhu kāyapariyantikaṁ vedanaṁ vedayamāno kāyapariyantikaṁ vedanaṁ
vedayāmīti pajānāti. Jīvitapariyantikaṁ vedanaṁ vedayamāno jīvitapariyantikaṁ
vedanaṁ vedayāmīti pajānāti. Kāyassa bhedā uddhaṁ
jīvitapariyādānā idheva sabbavedayitāni anabhinanditāni sītībhavissanti
sarīrāni avasisissantīti pajānāti.
<p n="194"/>Taṁ kiṁ maññatha bhikkhave api nu kho khīṇāsavo bhikkhu
puññābhisaṅkhāraṁ vā abhisaṅkhareyya apuññābhisaṅkhāraṁ vā abhisaṅkhareyya
aneñjābhisaṅkhāraṁ vā abhisaṅkhareyyāti. No hetaṁ bhante. Sabbaso
<pb n="2.101"/>
Vā pana saṅkhāresu asati saṅkhāranirodhā api nu kho viññāṇaṁ
paññāyethāti. No hetaṁ bhante. Sabbaso vā pana viññāṇe
asati viññāṇanirodhā api nu kho nāmarūpaṁ paññāyethāti. No
hetaṁ bhante. Sabbaso vā pana nāmarūpe asati nāmarūpanirodhā
api nu kho saḷāyatanaṁ paññāyethāti. No hetaṁ bhante. Sabbaso
vā pana saḷāyatane asati <pb ed="P" n="2.84" set="S"/>saḷāyatananirodhā api nu kho phasso
paññāyethāti. No hetaṁ bhante. Sabbaso vā pana phasse
asati phassanirodhā api nu kho vedanā paññāyethāti. No hetaṁ
bhante. Sabbaso vā pana vedanāya asati vedanānirodhā api
nu kho taṇhā paññāyethāti. No hetaṁ bhante. Sabbaso
vā pana taṇhāya asati taṇhānirodhā api nu kho upādānaṁ
paññāyethāti. No hetaṁ bhante. Sabbaso vā pana upādāne
asati upādānanirodhā api nu kho bhavo paññāyethāti. No
hetaṁ bhante. Sabbaso vā pana bhave asati bhavanirodhā api nu
kho jāti paññāyethāti. No hetaṁ bhante. Sabbaso vā pana
jātiyā asati jātinirodhā api nu kho jarāmaraṇaṁ paññāyethāti.
No hetaṁ bhante.
<p n="195"/>Sādhu sādhu bhikkhave evametaṁ bhikkhave maññatha saddahatha
evametaṁ bhikkhave adhimuccatha nikkaṅkhā ettha hotha nibbicikicchā
esevanto dukkhassāti. Paṭhamaṁ.
<pb n="2.102"/>
<p rend="subhead" sid="52">2, upādānasuttaṃ</p>
<p n="196"/>Sāvatthiyaṁ viharati ... Tatra kho bhagavā ... Upādāniyesu
bhikkhave dhammesu assādānupassino viharato taṇhā pavaḍḍhati
taṇhāpaccayā upādānaṁ upādānapaccayā bhavo bhavapaccayā
jāti jātipaccayā jarāmaraṇaṁ sokaparidevadukkhadomanassupāyāsā
sambhavanti evametassa kevalassa dukkhakkhandhassa samudayo hoti. <pb ed="P" n="2.85" set="S"/>
<p n="197"/>Seyyathāpi bhikkhave dasannaṁ vā kaṭṭhavāhānaṁ vīsāya vā
kaṭṭhavāhānaṁ tiṁsāya vā kaṭṭhavāhānaṁ cattārīsāya vā kaṭṭhavāhānaṁ
mahā aggikkhandho jaleyya tatra puriso kālena kālaṁ sukkhāni
ceva tiṇāni pakkhipeyya sukkhāni ca gomayāni pakkhipeyya sukkhāni
ca kaṭṭhāni pakkhipeyya evañhi so bhikkhave mahā aggikkhandho
tadāhāro tadupādāno ciraṁ dīghamaddhānaṁ jaleyya evameva kho
bhikkhave upādāniyesu dhammesu assādānupassino viharato taṇhā
pavaḍḍhati taṇhāpaccayā upādānaṁ .pe. Evametassa kevalassa
dukkhakkhandhassa samudayo hoti.
<p n="198"/>Upādāniyesu bhikkhave dhammesu ādīnavānupassino viharato
taṇhā nirujjhati taṇhānirodhā upādānanirodho upādānanirodhā
bhavanirodho bhavanirodhā jātinirodho jātinirodhā jarāmaraṇaṁ
sokaparidevadukkhadomanassupāyāsā nirujjhanti evametassa kevalassa
dukkhakkhandhassa nirodho hoti.
<p n="199"/>Seyyathāpi bhikkhave dasannaṁ vā kaṭṭhavāhānaṁ vīsāya vā
<pb n="2.103"/>
Kaṭṭhavāhānaṁ tiṁsāya vā kaṭṭhavāhānaṁ cattārīsāya vā kaṭṭhavāhānaṁ
mahā aggikkhandho jaleyya tatra puriso na kālena kālaṁ sukkhāni
ceva tiṇāni pakkhipeyya na sukkhāni ca gomayāni pakkhipeyya na
sukkhāni ca kaṭṭhāni pakkhipeyya evañhi so bhikkhave mahā
aggikkhandho purimassa ca upādānassa pariyādānā aññassa ca
anupahārā <note n="1">Yu. anupāhārā. evamuparipi.</note> anāhāro nibbāyeyya evameva kho bhikkhave upādāniyesu
dhammesu ādīnavānupassino viharato taṇhā nirujjhati taṇhānirodhā
upādānanirodho .pe. Evametassa kevalassa dukkhakkhandhassa nirodho
hotīti. <pb ed="P" n="2.86" set="S"/>Dutiyaṁ.
<p rend="subhead" sid="53">3, saṃyojanasuttaṃ</p>
<p n="200"/>Sāvatthiyaṁ viharati ... Tatra kho bhagavā ... Saññojaniyesu
bhikkhave dhammesu assādānupassino viharato taṇhā pavaḍḍhati
taṇhāpaccayā upādānaṁ upādānapaccayā bhavo bhavapaccayā
jāti jātipaccayā jarāmaraṇaṁ sokaparidevadukkhadomanassupāyāsā
sambhavanti evametassa kevalassa dukkhakkhandhassa samudayo hoti.
<p n="201"/>Seyyathāpi bhikkhave telañca paṭicca vaṭṭiñca paṭicca
telappadīpo jhāyeyya tatra puriso kālena kālaṁ telaṁ āsiñceyya
vaṭṭiṁ upasaṁhareyya evañhi so bhikkhave telappadīpo tadāhāro
tadupādāno ciraṁ dīghamaddhānaṁ jaleyya evameva kho bhikkhave
saññojaniyesu dhammesu assādānupassino viharato taṇhā pavaḍḍhati
taṇhāpaccayā upādānaṁ upādānapaccayā bhavo bhavapaccayā
<pb n="2.104"/>
Jāti jātipaccayā jarāmaraṇaṁ sokaparidevadukkhadomanassupāyāsā
sambhavanti evametassa kevalassa dukkhakkhandhassa samudayo hoti.
<p n="202"/>Saññojaniyesu bhikkhave dhammesu ādīnavānupassino viharato
taṇhā nirujjhati taṇhānirodhā upādānanirodho upādānanirodhā
bhavanirodho bhavanirodhā jātinirodho jātinirodhā jarāmaraṇaṁ
sokaparidevadukkhadomanassupāyāsā nirujjhanti evametassa kevalassa
dukkhakkhandhassa nirodho hoti.
<p n="203"/>Seyyathāpi bhikkhave telañca paṭicca vaṭṭiñca paṭicca
telappadīpo jhāyeyya tatra puriso na kālena kālaṁ telaṁ
āsiñceyya na vaṭṭiṁ upasaṁhareyya evañhi so bhikkhave telappadīpo
purimassa ca upādānassa pariyādānā aññassa ca anupahārā
anāhāro nibbāyeyya evameva kho bhikkhave saññojaniyesu
dhammesu ādīnavānupassino viharato taṇhā nirujjhati taṇhānirodhā
upādānanirodho .pe. Evametassa kevalassa dukkhakkhandhassa
nirodho <pb ed="P" n="2.87" set="S"/>hotīti. Tatiyaṁ.
<p rend="subhead" sid="54">4, dutiyasaṃyojanasuttaṃ</p>
<p n="204"/>Sāvatthiyaṁ viharati ... Tatra kho bhagavā ... Seyyathāpi
bhikkhave telañca paṭicca vaṭṭiñca paṭicca telappadīpo jhāyeyya
tatra puriso kālena kālaṁ telaṁ āsiñceyya vaṭṭiṁ upasaṁhareyya
evañhi so bhikkhave telappadīpo tadāhāro tadupādāno ciraṁ
dīghamaddhānaṁ jaleyya evameva kho bhikkhave saññojaniyesu dhammesu
<pb n="2.105"/>
Assādānupassino viharato taṇhā pavaḍḍhati taṇhāpaccayā
upādānaṁ .pe. Evametassa kevalassa dukkhakkhandhassa samudayo hoti.
<p n="205"/>Seyyathāpi bhikkhave telañca paṭicca vaṭṭiñca paṭicca
telappadīpo jhāyeyya tatra puriso na kālena kālaṁ telaṁ
āsiñceyya na vaṭṭiṁ upasaṁhareyya evañhi so bhikkhave telappadīpo
purimassa ca upādānassa pariyādānā aññassa ca anupahārā
anāhāro nibbāyeyya evameva kho bhikkhave saññojaniyesu dhammesu
ādīnavānupassino viharato taṇhā nirujjhati taṇhānirodhā
upādānanirodho .pe. Evametassa kevalassa dukkhakkhandhassa
nirodho hotīti. Catutthaṁ.
<p rend="subhead" sid="55">5, mahārukkhasuttaṃ</p>
<p n="206"/>Sāvatthiyaṁ viharati ... Tatra kho bhagavā ... Upādāniyesu
bhikkhave dhammesu assādānupassino viharato taṇhā pavaḍḍhati
taṇhāpaccayā upādānaṁ upādānapaccayā bhavo .pe.
Evametassa kevalassa dukkhakkhandhassa samudayo hoti.
<p n="207"/>Seyyathāpi bhikkhave mahā rukkho tassa yāni ceva
mūlāni adhogamāni yāni ca tiriyaṅgamāni sabbāni tāni uddhaṁ
ojaṁ abhiharanti evañhi so bhikkhave mahā rukkho tadāhāro
tadupādāno ciraṁ dīghamaddhānaṁ tiṭṭheyya evameva kho bhikkhave
upādāniyesu dhammesu assādānupassino viharato taṇhā pavaḍḍhati
taṇhāpaccayā upādānaṁ upādānapaccayā bhavo .pe.
<pb n="2.106"/>
Evametassa <pb ed="P" n="2.88" set="S"/>kevalassa dukkhakkhandhassa samudayo hoti.
<p n="208"/>Upādāniyesu bhikkhave dhammesu ādīnavānupassino viharato
taṇhā nirujjhati taṇhānirodhā upādānanirodho upādānanirodhā
bhavanirodho .pe. Evametassa kevalassa dukkhakkhandhassa nirodho
hoti.
<p n="209"/>Seyyathāpi bhikkhave mahā rukkho atha puriso
āgaccheyya kuddālapiṭakaṁ ādāya so taṁ rukkhaṁ mūle chindeyya
mūle chetvā palikhaneyya palikhanitvā mūlāni uddhareyya antamaso
usīranāḷimattānipi. So taṁ rukkhaṁ khaṇḍākhaṇḍikaṁ chindeyya khaṇḍākhaṇḍikaṁ
chinditvā phāleyya phāletvā sakalikaṁ sakalikaṁ kareyya
sakalikaṁ sakalikaṁ karitvā vātātape visoseyya vātātape visosetvā
agginā ḍaheyya agginā ḍahetvā masiṁ kareyya masiṁ karitvā
mahāvāte vā ophuneyya <note n="1">Ma. ophuṇeyya. Yu. opuneyya.</note> nadiyā vā sīghasotāya pavāheyya evañhi
so bhikkhave mahā rukkho ucchinnamūlo assa tālāvatthukato
anabhāvaṅgato <note n="2">Ma. Yu. anabhāvaṅkato. evamuparipi.</note> āyatiṁ anuppādadhammo evameva kho bhikkhave
upādāniyesu dhammesu ādīnavānupassino viharato taṇhā nirujjhati
taṇhānirodhā upādānanirodho upādānanirodhā bhavanirodho .pe.
Evametassa kevalassa dukkhakkhandhassa nirodho hotīti. Pañcamaṁ.
<p rend="subhead" sid="56">6, dutiyamahārukkhasuttaṃ</p>
<p n="210"/>Sāvatthiyaṁ viharati ... Tatra kho bhagavā ... Seyyathāpi
bhikkhave mahā rukkho tassa yāni ceva mūlāni adhogamāni yāni ca
<pb n="2.107"/>
Tiriyaṅgamāni sabbāni tāni uddhaṁ ojaṁ abhiharanti evañhi
so bhikkhave mahā rukkho tadāhāro tadupādāno ciraṁ dīghamaddhānaṁ
tiṭṭheyya evameva kho bhikkhave <pb ed="P" n="2.89" set="S"/>upādāniyesu dhammesu assādānupassino
viharato taṇhā pavaḍḍhati taṇhāpaccayā upādānaṁ .pe.
Evametassa kevalassa dukkhakkhandhassa samudayo hoti.
<p n="211"/>Seyyathāpi bhikkhave mahā rukkho atha puriso
āgaccheyya kuddālapiṭakaṁ ādāya so taṁ rukkhaṁ mūle chindeyya mūle
chetvā palikhaneyya palikhanitvā mūlāni uddhareyya .pe. Nadiyā
vā sīghasotāya pavāheyya evañhi so bhikkhave mahā rukkho
ucchinnamūlo assa tālāvatthukato anabhāvaṅgato āyatiṁ anuppādadhammo
evameva kho bhikkhave upādāniyesu dhammesu ādīnavānupassino
viharato taṇhā nirujjhati taṇhānirodhā upādānanirodho .pe.
Evametassa kevalassa dukkhakkhandhassa nirodho hotīti. Chaṭṭhaṁ.
<p rend="subhead" sid="57">7, taruṇarukkhasuttaṃ</p>
<p n="212"/>Sāvatthiyaṁ viharati ... Tatra kho bhagavā ... Saññojaniyesu
bhikkhave dhammesu assādānupassino viharato taṇhā pavaḍḍhati
taṇhāpaccayā upādānaṁ .pe. Evametassa kevalassa dukkhakkhandhassa
samudayo hoti.
<p n="213"/>Seyyathāpi bhikkhave taruṇo rukkho tassa puriso
kālena kālaṁ mūlāni palisajjeyya <note n="1">Ma. palimajjeyya.</note> kālena kālaṁ paṁsuṁ dadeyya
<pb n="2.108"/>
Kālena kālaṁ udakaṁ dadeyya evañhi so bhikkhave taruṇo rukkho
tadāhāro tadupādāno vuḍḍhiṁ virūḷhiṁ vepullaṁ āpajjeyya evameva
kho bhikkhave saññojaniyesu dhammesu assādānupassino viharato
taṇhā pavaḍḍhati taṇhāpaccayā upādānaṁ .pe. Evametassa
kevalassa dukkhakkhandhassa samudayo hoti.
<p n="214"/>Saññojaniyesu bhikkhave dhammesu ādīnavānupassino viharato
taṇhā nirujjhati taṇhānirodhā upādānanirodho .pe.
Evametassa <pb ed="P" n="2.90" set="S"/>kevalassa dukkhakkhandhassa nirodho hoti.
<p n="215"/>Seyyathāpi bhikkhave taruṇo rukkho atha puriso
āgaccheyya kuddālapiṭakaṁ ādāya .pe. Nadiyā vā sīghasotāya
pavāheyya evañhi so bhikkhave taruṇo rukkho ucchinnamūlo assa
tālāvatthukato anabhāvaṅgato āyatiṁ anuppādadhammo evameva kho
bhikkhave saññojaniyesu dhammesu ādīnavānupassino viharato taṇhā
nirujjhati taṇhānirodhā upādānanirodho .pe. Evametassa
kevalassa dukkhakkhandhassa nirodho hotīti. Sattamaṁ.
<p rend="subhead" sid="58">8, nāmarūpasuttaṃ</p>
<p n="216"/>Sāvatthiyaṁ viharati ... Tatra kho bhagavā ... Saññojaniyesu
bhikkhave dhammesu assādānupassino viharato nāmarūpassa avakkanti
hoti nāmarūpapaccayā saḷāyatanaṁ .pe. Evametassa kevalassa
dukkhakkhandhassa samudayo hoti.
<p n="217"/>Seyyathāpi bhikkhave mahā rukkho tassa yāni ceva
<pb n="2.109"/>
Mūlāni adhogamāni yāni ca tiriyaṅgamāni sabbāni tāni uddhaṁ
ojaṁ abhiharanti evañhi so bhikkhave mahā rukkho tadāhāro
tadupādāno ciraṁ dīghamaddhānaṁ tiṭṭheyya evameva kho bhikkhave
saññojaniyesu dhammesu assādānupassino viharato nāmarūpassa
avakkanti hoti nāmarūpapaccayā saḷāyatanaṁ .pe. Evametassa
kevalassa dukkhakkhandhassa samudayo hoti.
<p n="218"/>Saññojaniyesu bhikkhave dhammesu ādīnavānupassino <pb ed="P" n="2.91" set="S"/>viharato
nāmarūpassa avakkanti na hoti nāmarūpanirodhā saḷāyatananirodho .pe.
Evametassa kevalassa dukkhakkhandhassa nirodho hoti.
<p n="219"/>Seyyathāpi bhikkhave mahā rukkho atha puriso
āgaccheyya kuddālapiṭakaṁ ādāya .pe. Āyatiṁ anuppādadhammo
evameva kho bhikkhave saññojaniyesu dhammesu ādīnavānupassino
viharato nāmarūpassa avakkanti na hoti nāmarūpanirodhā saḷāyatananirodho
.pe. Evametassa kevalassa dukkhakkhandhassa nirodho hotīti.
Aṭṭhamaṁ.
<p rend="subhead" sid="59">9, viññāṇasuttaṃ</p>
<p n="220"/>Sāvatthiyaṁ viharati ... Tatra kho bhagavā ... Saññojaniyesu
bhikkhave dhammesu assādānupassino viharato viññāṇassa avakkanti
hoti viññāṇapaccayā nāmarūpaṁ .pe. Evametassa kevalassa
dukkhakkhandhassa samudayo hoti.
<p n="221"/>Seyyathāpi bhikkhave mahā rukkho tassa yāni ceva
<pb n="2.110"/>
Mūlāni .pe. Evameva kho bhikkhave saññojaniyesu dhammesu
assādānupassino viharato viññāṇassa avakkanti hoti viññāṇapaccayā
nāmarūpaṁ .pe. Evametassa kevalassa dukkhakkhandhassa
samudayo hoti.
<p n="222"/>Saññojaniyesu bhikkhave dhammesu ādīnavānupassino
viharato viññāṇassa avakkanti na hoti viññāṇanirodhā
nāmarūpanirodho .pe. Evametassa kevalassa dukkhakkhandhassa nirodho
hoti.
<p n="223"/>Seyyathāpi bhikkhave mahā rukkho atha puriso
āgaccheyya kuddālapiṭakaṁ ādāya .pe. Āyatiṁ anuppādadhammo
evameva kho bhikkhave saññojaniyesu dhammesu ādīnavānupassino
viharato viññāṇassa avakkanti na hoti viññāṇanirodhā
nāmarūpanirodho .pe. Evametassa kevalassa dukkhakkhandhassa nirodho
hotīti. <pb ed="P" n="2.92" set="S"/>Navamaṁ.
<p rend="subhead" sid="60">10, nidānasuttaṃ</p>
<p n="224"/>Ekaṁ samayaṁ bhagavā kurūsu viharati kammāsadammaṁ <note n="1">kammāsadhammantipi pāṭho.</note> nāma
kurūnaṁ nigamo. Atha kho āyasmā ānando yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. Ekamantaṁ
nisinno kho āyasmā ānando bhagavantaṁ etadavoca acchariyaṁ
bhante abbhūtaṁ bhante yāvagambhīro cāyaṁ bhante paṭiccasamuppādo
<pb n="2.111"/>
Gambhīrāvabhāso ca atha ca pana me uttānakuttānako viya
khāyatīti.
<p n="225"/>Mā hevaṁ ānanda mā hevaṁ ānanda gambhīro cāyaṁ
ānanda paṭiccasamuppādo gambhīrāvabhāso ca etassa ānanda
dhammassa aññāṇā ananubodhā appaṭivedhā evamayaṁ pajā
tantākulajātā guḷīguṇṭhikajātā <note n="1">Ma. kulagaṇṭhikajātā. Yu. guḷiganudhikajātā.</note> muñjapabbajabhūtā apāyaṁ duggatiṁ
vinipātaṁ saṁsāraṁ nātivattati.
<p n="226"/>Upādāniyesu ānanda dhammesu assādānupassino viharato
taṇhā pavaḍḍhati taṇhāpaccayā upādānaṁ upādānapaccayā
bhavo bhavapaccayā jāti jātipaccayā jarāmaraṇaṁ sokaparidevadukkhadomanassupāyāsā
sambhavanti evametassa kevalassa dukkhakkhandhassa
samudayo hoti.
<p n="227"/>Seyyathāpi ānanda mahā rukkho tassa yāni ceva
mūlāni adhogamāni yāni ca tiriyaṅgamāni sabbāni tāni uddhaṁ
ojaṁ abhiharanti evañhi so ānanda mahā rukkho tadāhāro
tadupādāno ciraṁ dīghamaddhānaṁ tiṭṭheyya evameva kho ānanda
upādāniyesu <pb ed="P" n="2.93" set="S"/>dhammesu assādānupassino viharato taṇhā pavaḍḍhati
taṇhāpaccayā upādānaṁ upādānapaccayā bhavo .pe.
Evametassa kevalassa dukkhakkhandhassa samudayo hoti.
<p n="228"/>Upādāniyesu ānanda dhammesu ādīnavānupassino viharato
<pb n="2.112"/>
Taṇhā nirujjhati taṇhānirodhā upādānanirodho upādānanirodhā
bhavanirodho .pe. Evametassa kevalassa dukkhakkhandhassa nirodho
hoti.
<p n="229"/>Seyyathāpi ānanda mahā rukkho atha puriso
āgaccheyya kuddālapiṭakaṁ ādāya so taṁ rukkhaṁ mūle chindeyya mūle
chetvā palikhaneyya palikhanitvā mūlāni uddhareyya antamaso
usīranāḷimattānipi. So taṁ rukkhaṁ khaṇḍākhaṇḍikaṁ chindeyya
khaṇḍākhaṇḍikaṁ chetvā <note n="1">Ma. Yu. chinditvā.</note> phāleyya phāletvā sakalikaṁ sakalikaṁ kareyya
sakalikaṁ sakalikaṁ karitvā vātātape visoseyya vātātape visosetvā
agginā ḍaheyya agginā ḍahetvā masiṁ kareyya masiṁ karitvā
mahāvāte vā ophuneyya nadiyā vā sīghasotāya pavāheyya evañhi
so ānanda mahā rukkho ucchinnamūlo assa tālāvatthukato
anabhāvaṅgato āyatiṁ anuppādadhammo evameva kho ānanda
upādāniyesu dhammesu ādīnavānupassino viharato taṇhā nirujjhati
taṇhānirodhā upādānanirodho upādānanirodhā bhavanirodho
bhavanirodhā jātinirodho jātinirodhā jarāmaraṇaṁ sokaparidevadukkha-
domanassupāyāsā nirujjhanti evametassa kevalassa dukkhakkhandhassa
nirodho hotīti. Dasamaṁ.
Dukkhavaggo chaṭṭho.
<pb n="2.113"/>
Tassa uddānaṁ
parivīmaṁsanupādānaṁ dve ca saññojanāni ca
mahārukkhena dve vuttā taruṇena ca sattamaṁ
nāmarūpañca viññāṇaṁ nidānena ca te dasāti.
<p rend="subhead" check="nosid">7, mahāvaggo</p>
<p rend="subhead" sid="61">1, assutavāsuttaṃ</p>
<pb n="2.114"/>
Mahāvaggo sattamo
<p n="230"/>Evamme sutaṁ ekaṁ samayaṁ bhagavā sāvatthiyaṁ viharati
jetavane anāthapiṇḍikassa ārāme. Tatra kho bhagavā ... Assutavā
bhikkhave puthujjano imasmiṁ cātummahābhūtikasmiṁ kāyasmiṁ nibbindeyyapi
virajjeyyapi vimucceyyapi taṁ kissa hetu dissati hi <note n="1">Ma. Yu. hisaddo natthi.</note> bhikkhave
imassa cātummahābhūtikassa kāyassa ācayopi apacayopi ādānampi
nikkhepanampi tasmā tatrāssutavā puthujjano nibbindeyyapi
virajjeyyapi vimucceyyapi. Yañca kho etaṁ bhikkhave vuccati cittaṁ
itipi mano itipi viññāṇaṁ itipi tatrāssutavā puthujjano nālaṁ
nibbindituṁ nālaṁ virajjituṁ nālaṁ vimuccituṁ taṁ kissa hetu dīgharattaṁ hetaṁ
bhikkhave assutavato puthujjanassa ajjhositaṁ mamāyitaṁ parāmaṭṭhaṁ etaṁ
mama esohamasmi eso me attāti tasmā tatrāssutavā puthujjano
nālaṁ nibbindituṁ nālaṁ virajjituṁ nālaṁ vimuccituṁ.
<p n="231"/>Varaṁ bhikkhave assutavā puthujjano imaṁ cātummahābhūtikaṁ
kāyaṁ attato upagaccheyya na tveva cittaṁ taṁ kissa hetu
dissatāyaṁ bhikkhave cātummahābhūtiko kāyo ekampi vassaṁ tiṭṭhamāno
dvepi vassāni tiṭṭhamāno tīṇipi vassāni tiṭṭhamāno cattāripi
vassāni tiṭṭhamāno pañcapi vassāni tiṭṭhamāno dasapi vassāni
tiṭṭhamāno vīsatipi vassāni tiṭṭhamāno tiṁsampi vassāni tiṭṭhamāno
<pb n="2.115"/>
Cattāḷīsampi vassāni <pb ed="P" n="2.95" set="S"/>tiṭṭhamāno paññāsampi vassāni tiṭṭhamāno
vassasatampi tiṭṭhamāno bhiyyopi tiṭṭhamāno. Yañca kho etaṁ
bhikkhave vuccati cittaṁ itipi mano itipi viññāṇaṁ itipi taṁ
rattiyā ca divasassa ca aññadeva uppajjati aññaṁ nirujjhati.
<p n="232"/>Seyyathāpi bhikkhave makkaṭo araññe ca brahāvane <note n="1">Ma. Yu. pavane.</note>
caramāno sākhaṁ gaṇhāti taṁ muñcitvā aññaṁ gaṇhāti taṁ
muñcitvā aññaṁ gaṇhāti taṁ muñcitvā aññaṁ gaṇhāti
evameva kho bhikkhave yamidaṁ vuccati cittaṁ itipi mano itipi
viññāṇaṁ itipi taṁ rattiyā ca divasassa ca aññadeva uppajjati
aññaṁ nirujjhati.
<p n="233"/>Tatra bhikkhave sutavā ariyasāvako paṭiccasamuppādaññeva
sādhukaṁ yoniso manasikaroti iti imasmiṁ sati idaṁ hoti
imassuppādā idaṁ uppajjati imasmiṁ asati idaṁ na hoti
imassa nirodhā idaṁ nirujjhati yadidaṁ avijjāpaccayā saṅkhārā
saṅkhārapaccayā viññāṇaṁ .pe. Evametassa kevalassa dukkhakkhandhassa
samudayo hoti. Avijjāya tveva asesavirāganirodhā saṅkhāranirodho
saṅkhāranirodhā viññāṇanirodho .pe. Evametassa kevalassa
dukkhakkhandhassa nirodho hotīti.
<p n="234"/>Evaṁ passaṁ bhikkhave sutavā ariyasāvako rūpasmiṁpi
nibbindati vedanāyapi nibbindati saññāyapi nibbindati
<pb n="2.116"/>
Saṅkhāresupi nibbindati viññāṇasmiṁpi nibbindati nibbindaṁ virajjati
virāgā vimuccati. Vimuttasmiṁ vimuttamiti ñāṇaṁ hoti. Khīṇā
jāti vusitaṁ brahmacariyaṁ kataṁ karaṇīyaṁ nāparaṁ itthattāyāti
pajānātīti. Paṭhamaṁ.
<p rend="subhead" sid="62">2, dutiyāssutavāsuttaṃ</p>
<p n="235"/>Sāvatthiyaṁ viharati ... Tatra kho bhagavā ... Assutavā
bhikkhave puthujjano imasmiṁ cātummahābhūtikasmiṁ kāyasmiṁ nibbindeyyapi
virajjeyyapi vimucceyyapi taṁ kissa hetu dissati hi bhikkhave
imassa cātummahābhūtikassa kāyassa ācayopi apacayopi ādānampi
nikkhepanampi tasmā tatrāssutavā puthujjano nibbindeyyapi
virajjeyyapi vimucceyyapi. Yañca kho etaṁ bhikkhave vuccati cittaṁ
itipi mano itipi viññāṇaṁ itipi tatrāssutavā puthujjano nālaṁ
nibbindituṁ nālaṁ virajjituṁ nālaṁ vimuccituṁ taṁ kissa hetu dīgharattaṁ
hetaṁ bhikkhave assutavato puthujjanassa ajjhositaṁ mamāyitaṁ parāmaṭṭhaṁ
etaṁ mama esohamasmi eso me attāti tasmā tatrāssutavā
puthujjano nālaṁ nibbindituṁ nālaṁ virajjituṁ nālaṁ vimuccituṁ.
<p n="236"/>Varaṁpi bhikkhave assutavā puthujjano imaṁ cātummahābhūtikaṁ
kāyaṁ attato upagaccheyya na tveva cittaṁ taṁ kissa hetu
dissatāyaṁ bhikkhave cātummahābhūtiko kāyo ekampi vassaṁ tiṭṭhamāno
dvepi vassāni tiṭṭhamāno tīṇipi vassāni tiṭṭhamāno cattāripi
vassāni tiṭṭhamāno pañcapi vassāni tiṭṭhamāno dasapi vassāni
<pb n="2.117"/>
Tiṭṭhamāno vīsaṁpi vassāni tiṭṭhamāno tiṁsaṁpi vassāni tiṭṭhamāno
cattāḷīsampi vassāni tiṭṭhamāno paññāsaṁpi vassāni tiṭṭhamāno
vassasataṁpi tiṭṭhamāno bhiyyopi tiṭṭhamāno. Yañca kho etaṁ
bhikkhave vuccati cittaṁ itipi mano itipi viññāṇaṁ itipi taṁ
rattiyā ca divasassa ca aññadeva uppajjati aññaṁ nirujjhati.
<p n="237"/>Tatra bhikkhave sutavā ariyasāvako paṭiccasamuppādaṁyeva
sādhukaṁ yoniso manasikaroti iti imasmiṁ sati idaṁ hoti imassuppādā
idaṁ uppajjati imasmiṁ asati idaṁ na hoti imassa nirodhā
idaṁ nirujjhati. Sukhavedaniyaṁ bhikkhave phassaṁ paṭicca uppajjati
sukhā vedanā tasseva sukhavedaniyassa phassassa nirodhā yaṁ tajjaṁ
vedayitaṁ sukhavedaniyaṁ phassaṁ paṭicca uppannā sukhā vedanā sā
nirujjhati sā vūpasamati. Dukkhavedaniyaṁ bhikkhave phassaṁ paṭicca uppajjati
dukkhā vedanā <pb ed="P" n="2.97" set="S"/>tasseva dukkhavedaniyassa phassassa nirodhā yaṁ tajjaṁ
vedayitaṁ dukkhavedaniyaṁ phassaṁ paṭicca uppannā dukkhā vedanā sā
nirujjhati sā vūpasamati. Adukkhamasukhavedaniyaṁ bhikkhave phassaṁ paṭicca
uppajjati adukkhamasukhā vedanā tasseva adukkhamasukhavedaniyassa
phassassa nirodhā yaṁ tajjaṁ vedayitaṁ adukkhamasukhavedaniyaṁ phassaṁ paṭicca
uppannā adukkhamasukhā vedanā sā nirujjhati sā vūpasamati.
<p n="238"/>Seyyathāpi bhikkhave dvinnaṁ kaṭṭhānaṁ saṅghaṭasamodhānā
usmā jāyati tejo abhinibbattati tesaṁyeva dvinnaṁ kaṭṭhānaṁ
<pb n="2.118"/>
Nānākatavinibbhogā <note n="1">Sī. nānābhavāvinikkhepā. Yu. nānābhāvā vinikkhepā.</note> yā tajjā usmā sā nirujjhati sā vūpasamati
evameva kho bhikkhave sukhavedaniyaṁ phassaṁ paṭicca uppajjati sukhā
vedanā tasseva sukhavedaniyassa phassassa nirodhā yaṁ tajjaṁ vedayitaṁ
sukhavedaniyaṁ phassaṁ paṭicca uppannā sukhā vedanā sā nirujjhati
sā vūpasamati dukkhavedaniyaṁ phassaṁ paṭicca uppajjati dukkhā vedanā
tasseva dukkhavedaniyassa phassassa nirodhā yaṁ tajjaṁ vedayitaṁ
dukkhavedaniyaṁ phassaṁ paṭicca uppannā dukkhā vedanā sā nirujjhati
sā vūpasamati adukkhamasukhavedaniyaṁ phassaṁ paṭicca uppajjati
adukkhamasukhā vedanā tasseva adukkhamasukhavedaniyassa phassassa nirodhā
yaṁ tajjaṁ vedayitaṁ adukkhamasukhavedaniyaṁ phassaṁ paṭicca uppannā
adukkhamasukhā vedanā sā nirujjhati sā vūpasamati.
<p n="239"/>Evaṁ passaṁ bhikkhave sutavā ariyasāvako phassepi
nibbindati vedanāyapi nibbindati saññāyapi nibbindati saṅkhāresupi
nibbindati viññāṇasmiṁpi nibbindati nibbindaṁ virajjati virāgā
vimuccati. Vimuttasmiṁ vimuttamiti ñāṇaṁ hoti. Khīṇā
jāti vusitaṁ brahmacariyaṁ kataṁ karaṇīyaṁ nāparaṁ itthattāyāti
pajānātīti. Dutiyaṁ.
<p rend="subhead" sid="63">3, puttamaṃsūpamasuttaṃ</p>
<p n="240"/>Sāvatthiyaṁ viharati ... Tatra kho bhagavā ... Cattārome
bhikkhave āhārā bhūtānaṁ vā sattānaṁ ṭhitiyā sambhavesīnaṁ vā
<pb n="2.119"/>
Anuggahāya. Katame cattāro. Kavaḷīkāro āhāro oḷāriko vā
sukhumo vā phasso dutiyo manosañcetanā tatiyā viññāṇaṁ
catutthaṁ. Ime kho bhikkhave cattāro āhārā bhūtānaṁ vā sattānaṁ
ṭhitiyā sambhavesīnaṁ vā anuggahāya.
<p n="241"/>Kathañca bhikkhave kavaḷīkāro āhāro daṭṭhabbo.
Seyyathāpi bhikkhave dve jāyapatikā <note n="1">Ma. Yu. jāyampatikā. evamuparipi.</note> parittaṁ sambalaṁ ādāya kantāramaggaṁ
paṭipajjeyyuṁ tesamassa ekaputtako piyo manāpo. Atha kho
tesaṁ bhikkhave dvinnaṁ jāyapatikānaṁ kantāragatānaṁ yā parittā
sambalamattā sā parikkhayaṁ pariyādānaṁ gaccheyya siyā panesa <note n="2">Ma. Yu. ca nesaṁ.</note>
kantārāvaseso anitthiṇṇo <note n="3">Ma. anatiṇṇo.  evamuparipi.</note>. Atha kho tesaṁ bhikkhave dvinnaṁ
jāyapatikānaṁ evamassa amhākaṁ kho yā parittā sambalamattā
sā parikkhīṇā pariyādinnā atthi cāyaṁ kantārāvaseso anitthiṇṇo
yannūna mayaṁ imaṁ ekaputtakaṁ piyaṁ manāpaṁ vadhitvā vallūrañca soṇḍikañca
karitvā puttamaṁsāni khādantā eva dvepi <note n="4">Ma. Yu. evaṁ taṁ. evamuparipi.</note> taṁ kantārāvasesaṁ
nitthareyyāma no ce sabbeva <note n="5">Ma. Yu. mā sabbeva. </note> tayo vinassamhāti. Atha kho te
bhikkhave dve jāyapatikā etaṁ ekaputtakaṁ piyaṁ manāpaṁ vadhitvā
vallūrañca soṇḍikañca karitvā puttamaṁsāni khādantā eva taṁ
kantārāvasesaṁ nitthareyyuṁ te puttamaṁsāni ceva khādeyyuṁ ure ca
patipiṁseyyuṁ <note n="6">Ma. PTS. S II ,</note> kahaṁ ekaputtaka kahaṁ ekaputtakāti. Taṁ kiṁ maññatha
bhikkhave api nu te davāya vā āhāraṁ āhareyyuṁ madāya vā
<pb n="2.120"/>
Āhāraṁ āhareyyuṁ maṇḍanāya vā āhāraṁ āhareyyuṁ vibhūsanāya vā
āhāraṁ āhareyyunti. No hetaṁ bhante. Nanu te bhikkhave
yāvadeva kantārassa nittharaṇatthāya āhāraṁ āhareyyunti. Evaṁ
bhante. Evameva khvāhaṁ bhikkhave kavaḷīkāro āhāro daṭṭhabboti
vadāmi. Kavaḷīkāre bhikkhave āhāre pariññāte pañcakāmaguṇiko
rāgo pariññāto hoti pañcakāmaguṇike rāge pariññāte
natthi taṁ saññojanaṁ yena saññojanena saññutto ariyasāvako
puna imaṁ lokaṁ āgaccheyya.
<p n="242"/>Kathañca bhikkhave phassāhāro daṭṭhabbo. Seyyathāpi
bhikkhave gāvī niccammā kuḍḍañce <note n="1">Ma. kuṭṭaṁ ce.</note> nissāya tiṭṭheyya ye kuḍḍanissitā
pāṇā te naṁ khādeyyuṁ rukkhañce nissāya tiṭṭheyya ye
rukkhanissitā pāṇā te naṁ khādeyyuṁ udakañce nissāya
tiṭṭheyya ye udakanissitā pāṇā te naṁ khādeyyuṁ ākāsañce
nissāya tiṭṭheyya ye ākāsanissitā pāṇā te naṁ khādeyyuṁ
yaññadeva hi sā bhikkhave gāvī niccammā nissāya tiṭṭheyya ye
taṁ nissitā taṁ nissitā pāṇā te naṁ khādeyyuṁ evameva khvāhaṁ
bhikkhave phassāhāro daṭṭhabboti vadāmi. Phasse bhikkhave āhāre
pariññāte tisso vedanā pariññātā honti tīsu vedanāsu
pariññātāsu ariyasāvakassa natthi kiñci uttarikaraṇīyanti vadāmi.
<p n="243"/>Kathañca bhikkhave manosañcetanāhāro daṭṭhabbo.
<pb n="2.121"/>
Seyyathāpi bhikkhave aṅgārakāsu sādhikaporisā puṇṇā aṅgārānaṁ
vītaccikānaṁ vītadhūmānaṁ atha puriso āgaccheyya jīvitukāmo amaritukāmo
sukhakāmo dukkhapaṭikkūlo tamenaṁ dve balavanto purisā nānābāhāsu
gahetvā taṁ aṅgārakāsuṁ upakaḍḍheyyuṁ. Atha kho bhikkhave
tassa <pb ed="P" n="2.100" set="S"/>purisassa ārakāvassa cetanā ārakāva patthanā ārakā
paṇidhi taṁ kissa hetu viditañhi <note n="1">Ma. Yu. evaṁ hi.</note> bhikkhave tassa purisassa hoti
imañcāhaṁ aṅgārakāsuṁ papatissāmi tatonidānaṁ maraṇaṁ vā nigacchāmi
maraṇamattaṁ vā dukkhanti evameva khvāhaṁ bhikkhave manosañcetanāhāro
daṭṭhabboti vadāmi. Manosañcetanāya bhikkhave āhāre
pariññāte tisso taṇhā pariññātā honti tīsu taṇhāsu
pariññātāsu ariyasāvakassa natthi kiñci uttarikaraṇīyanti vadāmi.
<p n="244"/>Kathañca bhikkhave viññāṇāhāro daṭṭhabbo. Seyyathāpi
bhikkhave coraṁ āgucāriṁ gahetvā rañño dassesuṁ <note n="2">Ma. Yu. dasseyyuṁ.</note> ayante deva
coro āgucārī imassa yaṁ icchasi taṁ daṇḍaṁ paṇehīti tamenaṁ
rājā evaṁ vadeyya gacchatha bho imaṁ purisaṁ pubbaṇhasamayaṁ
sattisatena hanathāti tamenaṁ pubbaṇhasamayaṁ sattisatena haneyyuṁ
atha rājā majjhantikasamayaṁ evaṁ vadeyya ambho kathaṁ so purisoti
tatheva deva jīvatīti tamenaṁ rājā evaṁ vadeyya gacchatha bho taṁ
purisaṁ majjhantikasamayaṁ sattisatena hanathāti tamenaṁ majjhantikasamayaṁ
sattisatena haneyyuṁ atha rājā sāyaṇhasamayaṁ evaṁ vadeyya ambho
<pb n="2.122"/>
Kathaṁ so purisoti tatheva deva jīvatīti tamenaṁ rājā evaṁ vadeyya
gacchatha bho taṁ purisaṁ sāyaṇhasamayaṁ sattisatena hanathāti tamenaṁ
sāyaṇhasamayaṁ sattisatena haneyyuṁ. Taṁ kiṁ maññatha bhikkhave api
nu kho so puriso divasaṁ tīhi sattisatehi haññamāno tatonidānaṁ
dukkhaṁ domanassaṁ paṭisaṁvedayethāti ekissāpi bhikkhave sattiyā
haññamāno tatonidānaṁ dukkhaṁ domanassaṁ paṭisaṁvedayetha ko pana
vādo tīhi sattisatehi haññamānoti evameva khvāhaṁ bhikkhave
viññāṇāhāro daṭṭhabboti vadāmi. Viññāṇe bhikkhave āhāre
pariññāte nāmarūpaṁ pariññātaṁ hoti nāmarūpe pariññāte
ariyasāvakassa <pb ed="P" n="2.101" set="S"/>natthi kiñci uttarikaraṇīyanti vadāmīti. Tatiyaṁ.
<p rend="subhead" sid="64">4, atthirāgasuttaṃ</p>
<p n="245"/>Sāvatthiyaṁ viharati ... Tatra kho bhagavā ... Cattārome
bhikkhave āhārā bhūtānaṁ vā sattānaṁ ṭhitiyā sambhavesīnaṁ vā
anuggahāya. Katame cattāro. Kavaḷīkāro āhāro oḷāriko
vā sukhumo vā phasso dutiyo manosañcetanā tatiyā viññāṇaṁ
catutthaṁ. Ime kho bhikkhave cattāro āhārā bhūtānaṁ vā sattānaṁ
ṭhitiyā sambhavesīnaṁ vā anuggahāya.
<p n="246"/>Kavaḷīkāre ce bhikkhave āhāre atthi rāgo atthi
nandi atthi taṇhā patiṭṭhitaṁ tattha viññāṇaṁ virūḷhaṁ yattha
patiṭṭhitaṁ viññāṇaṁ virūḷhaṁ atthi tattha nāmarūpassa avakkanti
yattha atthi nāmarūpassa avakkanti atthi tattha saṅkhārānaṁ vuḍḍhi
<pb n="2.123"/>
Yattha atthi saṅkhārānaṁ vuḍḍhi atthi tattha āyatiṁ punabbhavābhinibbatti
yattha atthi āyatiṁ punabbhavābhinibbatti atthi tattha āyatiṁ
jātijarāmaraṇaṁ yattha atthi āyatiṁ jātijarāmaraṇaṁ. Sasokaṁ taṁ bhikkhave
sarajaṁ saupāyāsanti vadāmi. Phasse ce bhikkhave āhāre ...
Manosañcetanāya ce bhikkhave āhāre ... Viññāṇe ce bhikkhave
āhāre atthi rāgo atthi nandi atthi taṇhā patiṭṭhitaṁ tattha
viññāṇaṁ virūḷhaṁ yattha patiṭṭhitaṁ viññāṇaṁ virūḷhaṁ atthi tattha
nāmarūpassa avakkanti yattha atthi nāmarūpassa avakkanti atthi
tattha saṅkhārānaṁ vuḍḍhi yattha atthi saṅkhārānaṁ vuḍḍhi atthi
tattha āyatiṁ punabbhavābhinibbatti yattha atthi āyatiṁ punabbhavābhinibbatti
atthi tattha āyatiṁ jātijarāmaraṇaṁ yattha atthi āyatiṁ
jātijarāmaraṇaṁ. Sasokaṁ taṁ bhikkhave sarajaṁ saupāyāsanti vadāmi.
<p n="247"/>Seyyathāpi bhikkhave rajako vā cittakārako vā sati
rajanāya vā lākhāya vā haliddiyā vā nīliyā vā mañjiṭṭhāya vā
sumaṭṭe <note n="1">Ma. Yu. suparimaṭṭhe vā.</note> vā phalake vā bhittiyā vā dussapaṭe vā itthīrūpaṁ vā
purisarūpaṁ vā abhinimmineyya sabbaṅgapaccaṅgaṁ evameva kho bhikkhave
kavaḷīkāre ce āhāre atthi rāgo atthi nandi atthi taṇhā
patiṭṭhitaṁ tattha viññāṇaṁ virūḷhaṁ yattha patiṭṭhitaṁ viññāṇaṁ virūḷhaṁ
atthi tattha nāmarūpassa avakkanti yattha atthi nāmarūpassa avakkanti
atthi tattha saṅkhārānaṁ vuḍḍhi yattha atthi saṅkhārānaṁ vuḍḍhi atthi
<pb n="2.124"/>
Tattha āyatiṁ punabbhavābhinibbatti yattha atthi āyatiṁ punabbhavābhinibbatti
atthi tattha āyatiṁ jātijarāmaraṇaṁ yattha atthi āyatiṁ
jātijarāmaraṇaṁ. Sasokaṁ taṁ bhikkhave sarajaṁ saupāyāsanti vadāmi.
Phasse ce bhikkhave āhāre ... Manosañcetanāya ce bhikkhave
āhāre ... Viññāṇe ce bhikkhave āhāre atthi rāgo atthi nandi
atthi taṇhā patiṭṭhitaṁ tattha viññāṇaṁ virūḷhaṁ yattha patiṭṭhitaṁ viññāṇaṁ
virūḷhaṁ atthi tattha nāmarūpassa avakkanti yattha atthi nāmarūpassa
avakkanti atthi tattha saṅkhārānaṁ vuḍḍhi yattha atthi saṅkhārānaṁ
vuḍḍhi atthi tattha āyatiṁ punabbhavābhinibbatti yattha atthi āyatiṁ
punabbhavābhinibbatti atthi tattha āyatiṁ jātijarāmaraṇaṁ yattha atthi
āyatiṁ jātijarāmaraṇaṁ. Sasokaṁ taṁ bhikkhave sarajaṁ saupāyāsanti vadāmi.
<p n="248"/>Kavaḷīkāre ce bhikkhave āhāre natthi rāgo natthi
nandi natthi taṇhā appatiṭṭhitaṁ tattha viññāṇaṁ avirūḷhaṁ yattha
appatiṭṭhitaṁ viññāṇaṁ avirūḷhaṁ natthi tattha nāmarūpassa avakkanti
yattha natthi nāmarūpassa avakkanti natthi tattha saṅkhārānaṁ vuḍḍhi
yattha natthi saṅkhārānaṁ vuḍḍhi natthi tattha āyatiṁ punabbhavābhinibbatti
yattha natthi āyatiṁ punabbhavābhinibbatti natthi tattha āyatiṁ
jātijarāmaraṇaṁ yattha natthi <pb ed="P" n="2.103" set="S"/>āyatiṁ jātijarāmaraṇaṁ. Asokaṁ taṁ bhikkhave
arajaṁ anupāyāsanti vadāmi. Phasse ce bhikkhave āhāre ...
Manosañcetanāya ce bhikkhave āhāre ... Viññāṇe ce bhikkhave
<pb n="2.125"/>
Āhāre natthi rāgo natthi nandi natthi taṇhā appatiṭṭhitaṁ
tattha viññāṇaṁ avirūḷhaṁ yattha appatiṭṭhitaṁ viññāṇaṁ avirūḷhaṁ
natthi tattha nāmarūpassa avakkanti yattha natthi nāmarūpassa avakkanti
natthi tattha saṅkhārānaṁ vuḍḍhi yattha natthi saṅkhārānaṁ vuḍḍhi natthi
tattha āyatiṁ punabbhavābhinibbatti yattha natthi āyatiṁ punabbhavābhinibbatti
natthi tattha āyatiṁ jātijarāmaraṇaṁ yattha natthi āyatiṁ
jātijarāmaraṇaṁ. Asokaṁ taṁ bhikkhave arajaṁ anupāyāsanti vadāmi.
<p n="249"/>Seyyathāpi bhikkhave kūṭāgāraṁ vā kūṭāgārasālā vā
uttarāya vā dakkhiṇāya vā pācinavātapānā <note n="1">Ma. Yu. pācīnāya vā vātapānā. <pb ed="P" n="2.104" set="S"/></note> suriye uggacchante
vātapānena rasmi pavisitvā kvāssa patiṭṭhitāti. Pacchimāyaṁ
bhante bhittiyanti. Pacchimāya ce bhikkhave bhitti nāssa kvāssa
patiṭṭhitāti. Paṭhaviyaṁ bhanteti. Paṭhavī ce bhikkhave nāssa kvāssa
patiṭṭhitāti. Āpasmiṁ bhanteti. Āpo ce bhikkhave nāssa
kvāssa patiṭṭhitāti. Appatiṭṭhitā bhanteti. Evameva kho bhikkhave
kavaḷīkāre ce āhāre natthi rāgo natthi nandi natthi taṇhā ...
Phasse ce bhikkhave āhāre ... Manosañcetanāya ce bhikkhave
āhāre ... Viññāṇe ce bhikkhave āhāre natthi rāgo natthi nandi
natthi taṇhā appatiṭṭhitaṁ tattha viññāṇaṁ avirūḷhaṁ yattha appatiṭṭhitaṁ
viññāṇaṁ avirūḷhaṁ natthi tattha nāmarūpassa avakkanti yattha natthi
nāmarūpassa avakkanti natthi tattha saṅkhārānaṁ vuḍḍhi yattha natthi
<pb n="2.126"/>
Saṅkhārānaṁ vuḍḍhi natthi tattha āyatiṁ punabbhavābhinibbatti yattha
natthi āyatiṁ punabbhavābhinibbatti natthi tattha āyatiṁ jātijarāmaraṇaṁ
yattha natthi āyatiṁ jātijarāmaraṇaṁ. Asokaṁ taṁ bhikkhave arajaṁ
anupāyāsanti vadāmīti. Catutthaṁ.
<p rend="subhead" sid="65">5, nagarasuttaṃ</p>
<p n="250"/>Sāvatthiyaṁ viharati ... Tatra kho bhagavā ... Pubbeva <note n="1">Ma. Yu. pubbe.</note> me
bhikkhave sambodhā anabhisambuddhassa bodhisattasseva sato etadahosi
kicchaṁ vatāyaṁ loko āpanno jāyati ca jiyyati ca miyyati ca cavati ca
upapajjati ca atha ca panimassa dukkhassa nissaraṇaṁ nappajānāti
jarāmaraṇassa kudāssu nāma imassa dukkhassa nissaraṇaṁ
paññāyissati jarāmaraṇassāti.
<p n="251"/>Tassa mayhaṁ bhikkhave etadahosi kimhi nu kho sati
jarāmaraṇaṁ hoti kiṁpaccayā jarāmaraṇanti. Tassa mayhaṁ bhikkhave
yonisomanasikārā ahu paññāya abhisamayo jātiyā kho sati
jarāmaraṇaṁ hoti jātipaccayā jarāmaraṇanti. Tassa mayhaṁ bhikkhave
etadahosi kimhi nu kho sati jāti hoti .pe. Bhavo hoti ...
Upādānaṁ hoti ... Taṇhā hoti ... Vedanā hoti ... Phasso hoti ...
Saḷāyatanaṁ hoti ... Nāmarūpaṁ hoti kiṁpaccayā nāmarūpanti. Tassa
mayhaṁ bhikkhave yonisomanasikārā ahu paññāya abhisamayo viññāṇe
kho sati nāmarūpaṁ hoti viññāṇapaccayā nāmarūpanti. Tassa mayhaṁ
bhikkhave etadahosi kimhi nu kho sati viññāṇaṁ hoti kiṁpaccayā
<pb n="2.127"/>
Viññāṇanti. Tassa mayhaṁ bhikkhave yonisomanasikārā ahu paññāya
abhisamayo nāmarūpe kho sati viññāṇaṁ hoti nāmarūpapaccayā
viññāṇanti. Tassa mayhaṁ bhikkhave etadahosi paccudāvattati
kho idaṁ viññāṇaṁ nāmarūpamhā na paraṁ gacchati ettāvatā
jāyetha vā jiyyetha vā miyyetha <note n="1">Yu. māyetha.</note> vā cavetha vā upapajjetha vā
yadidaṁ nāmarūpapaccayā viññāṇaṁ viññāṇapaccayā nāmarūpaṁ <pb ed="P" n="2.105" set="S"/>
nāmarūpapaccayā saḷāyatanaṁ saḷāyatanapaccayā phasso .pe. Evametassa
kevalassa dukkhakkhandhassa samudayo hoti. Samudayo samudayoti kho
me bhikkhave pubbe ananussutesu dhammesu cakkhuṁ udapādi ñāṇaṁ
udapādi paññā udapādi vijjā udapādi āloko udapādi.
<p n="252"/>Tassa mayhaṁ bhikkhave etadahosi kimhi nu kho asati
jarāmaraṇaṁ na hoti kissa nirodhā jarāmaraṇanirodhoti. Tassa
mayhaṁ bhikkhave yonisomanasikārā ahu paññāya abhisamayo jātiyā
kho asati jarāmaraṇaṁ na hoti jātinirodhā jarāmaraṇanirodhoti.
Tassa mayhaṁ bhikkhave etadahosi kimhi nu kho asati jāti na
hoti .pe. Bhavo na hoti ... Upādānaṁ na hoti ... Taṇhā na
hoti ... Vedanā na hoti ... Phasso na hoti ... Saḷāyatanaṁ na
hoti ... Nāmarūpaṁ na hoti kissa nirodhā nāmarūpanirodhoti.
Tassa mayhaṁ bhikkhave yonisomanasikārā ahu paññāya abhisamayo
viññāṇe kho asati nāmarūpaṁ na hoti viññāṇanirodhā
<pb n="2.128"/>
Nāmarūpanirodhoti. Tassa mayhaṁ bhikkhave etadahosi kimhi nu kho
asati viññāṇaṁ na hoti kissa nirodhā viññāṇanirodhoti
tassa mayhaṁ bhikkhave yonisomanasikārā ahu paññāya abhisamayo
nāmarūpe kho asati viññāṇaṁ na hoti nāmarūpanirodhā
viññāṇanirodhoti. Tassa mayhaṁ bhikkhave etadahosi adhigato kho myāyaṁ
maggo bodhāya yadidaṁ nāmarūpanirodhā viññāṇanirodho viññāṇanirodhā
nāmarūpanirodho nāmarūpanirodhā saḷāyatananirodho saḷāyatananirodhā
phassanirodho .pe. Avametassa kevalassa dukkhakkhandhassa nirodho
hoti. Nirodho nirodhoti kho me bhikkhave pubbe ananussutesu
dhammesu cakkhuṁ udapādi ñāṇaṁ udapādi paññā udapādi vijjā
udapādi āloko udapādi.
<p n="253"/>Seyyathāpi bhikkhave puriso araññe pavane caramāno
passeyya purāṇamaggaṁ purāṇañjasaṁ pubbakehi manussehi anuyātaṁ.
So <pb ed="P" n="2.106" set="S"/>tamanugaccheyya tamanugacchanto passeyya purāṇaṁ nagaraṁ purāṇaṁ
rājadhāniṁ pubbakehi manussehi ajjhāvutthaṁ <note n="1">Ma. ajjhāvuṭṭhaṁ. evamuparipi.</note> ārāmasampannaṁ vanasampannaṁ
pokkharaṇīsampannaṁ uddāpavantaṁ <note n="2">Ma. uddhāpavantaṁ. </note> ramaṇīyaṁ. Atha kho so bhikkhave
puriso rañño vā rājamahāmattassa vā āroceyya yagghe bhante
jāneyyāsi ahaṁ addasaṁ araññe pavane caramāno purāṇamaggaṁ
purāṇañjasaṁ pubbakehi manussehi anuyātaṁ so <note n="3">Ma. Yu. ayaṁ saddo natthi.</note> tamanugacchiṁ
tamanugacchanto addasaṁ purāṇaṁ nagaraṁ purāṇaṁ rājadhāniṁ pubbakehi manussehi
<pb n="2.129"/>
Ajjhāvutthaṁ ārāmasampannaṁ vanasampannaṁ pokkharaṇīsampannaṁ
uddāpavantaṁ ramaṇīyaṁ taṁ bhante nagaraṁ māpehīti. Athakho so bhikkhave
rājā vā rājamahāmatto vā taṁ nagaraṁ māpeyya tadassa nagaraṁ
aparena samayena iddhaṁ ceva phītaṁ ca bahujaññaṁ <note n="1">Ma. bāhujaññaṁ. Yu. bahujanaṁ. evamuparipi.</note> ākiṇṇamanussaṁ
vuḍḍhivepullappattaṁ. Evameva khvāhaṁ bhikkhave addasaṁ purāṇamaggaṁ
purāṇañjasaṁ pubbakehi sammāsambuddhehi anuyātaṁ. Katamo ca
so bhikkhave purāṇamaggo purāṇañjaso pubbakehi sammāsambuddhehi
anuyāto. Ayameva ariyo aṭṭhaṅgiko maggo seyyathīdaṁ
sammādiṭṭhi .pe. Sammāsamādhi. Ayaṁ kho so bhikkhave
purāṇamaggo purāṇañjaso pubbakehi sammāsambuddhehi anuyāto so
tamanugacchiṁ tamanugacchanto jarāmaraṇaṁ abbhaññāsiṁ jarāmaraṇasamudayaṁ
abbhaññāsiṁ jarāmaraṇanirodhaṁ abbhaññāsiṁ jarāmaraṇanirodhagāminiṁ paṭipadaṁ
abbhaññāsiṁ tamanugacchiṁ tamanugacchanto jātiṁ abbhaññāsiṁ .pe.
Bhavaṁ abbhaññāsiṁ ... Upādānaṁ abbhaññāsiṁ ... Taṇhaṁ abbhaññāsiṁ ...
Vedanaṁ abbhaññāsiṁ ... Phassaṁ abbhaññāsiṁ ... Saḷāyatanaṁ abbhaññāsiṁ ...
Nāmarūpaṁ abbhaññāsiṁ ... Viññāṇaṁ abbhaññāsiṁ tamanugacchiṁ
tamanugacchanto saṅkhāre abbhaññāsiṁ saṅkhārasamudayaṁ abbhaññāsiṁ
saṅkhāranirodhaṁ abbhaññāsiṁ saṅkhāranirodhagāminiṁ paṭipadaṁ abbhaññāsiṁ
tadabhiññāya ācikkhiṁ bhikkhūnaṁ bhikkhunīnaṁ upāsakānaṁ upāsikānaṁ. Tayidaṁ
<pb n="2.130"/>
Bhikkhave brahmacariyaṁ iddhaṁ ceva phītaṁ ca vitthārikaṁ bahujaññaṁ puthubhūtaṁ
yāva devamanussehi supakāsitanti. Pañcamaṁ.
<p rend="subhead" sid="66">6, sammasasuttaṃ</p>
<p n="254"/>Evamme sutaṁ ekaṁ samayaṁ bhagavā kurūsu viharati
kammāsadammaṁ nāma kurūnaṁ nigamo. Tatra kho bhagavā bhikkhū āmantesi
bhikkhavoti. Bhadanteti te bhikkhū bhagavato paccassosuṁ. Bhagavā
etadavoca sammasatha no tumhe bhikkhave antaraṁ sammasanti.
Evaṁ vutte aññataro bhikkhu bhagavantaṁ etadavoca ahaṁ kho bhante
sammasāmi antaraṁ sammasanti. Yathākathaṁ pana tvaṁ bhikkhu sammasasi
antaraṁ sammasanti. Atha kho so bhikkhu byākāsi yathā so
bhikkhu byākāsi na so bhikkhu bhagavato cittaṁ ārādhesi.
<p n="255"/>Evaṁ vutte āyasmā ānando bhagavantaṁ etadavoca
etassa bhagavā kālo etassa sugata kālo yaṁ bhagavā antaraṁ
sammasaṁ bhāseyya bhagavato sutvā bhikkhū dhāressantīti. Tenahānanda
suṇātha sādhukaṁ manasikarotha bhāsissāmīti. Evaṁ bhanteti kho te
bhikkhū bhagavato paccassosuṁ.
<p n="256"/>Bhagavā etadavoca idha bhikkhave bhikkhu sammasamāno
sammasati antaraṁ sammasaṁ yaṁ kho idaṁ anekavidhaṁ nānappakārakaṁ
dukkhaṁ <pb ed="P" n="2.108" set="S"/>loke uppajjati jarāmaraṇaṁ idaṁ nu <note n="1">Ma. Yu. nusaddo natthi.</note> kho dukkhaṁ kiṁnidānaṁ
kiṁsamudayaṁ kiṁjātikaṁ kiṁpabhavaṁ kismiṁ sati jarāmaraṇaṁ hotīti. So
sammasamāno evaṁ jānāti yaṁ kho idaṁ anekavidhaṁ nānappakārakaṁ
<pb n="2.131"/>
Dukkhaṁ loke uppajjati jarāmaraṇaṁ idaṁ kho dukkhaṁ upadhinidānaṁ
upadhisamudayaṁ upadhijātikaṁ upadhippabhavaṁ upadhismiṁ sati jarāmaraṇaṁ hoti
upadhismiṁ asati jarāmaraṇaṁ na hotīti. So jarāmaraṇañca pajānāti
jarāmaraṇasamudayañca pajānāti jarāmaraṇanirodhañca pajānāti yā
ca jarāmaraṇanirodhasāruppagāminī paṭipadā tañca pajānāti tathā
paṭipanno ca hoti anudhammacārī. Ayaṁ vuccati bhikkhave bhikkhu
sabbaso sammā dukkhakkhayāya paṭipanno jarāmaraṇanirodhāya.
<p n="257"/>Athāparaṁ sammasamāno sammasati antaraṁ sammasaṁ upadhi
panāyaṁ kiṁnidāno kiṁsamudayo kiṁjātiko kiṁpabhavo kiṁsmiṁ sati upadhi
hoti kismiṁ asati upadhi na hotīti. So sammasamāno evaṁ
jānāti upadhi taṇhānidāno taṇhāsamudayo taṇhājātiko
taṇhāpabhavo taṇhāya sati upadhi hoti taṇhāya asati upadhi na
hotīti. So upadhiñca pajānāti upadhisamudayañca pajānāti
upadhinirodhañca pajānāti yā ca upadhinirodhasāruppagāminī paṭipadā
tañca pajānāti tathā paṭipanno ca hoti anudhammacārī. Ayaṁ vuccati
bhikkhave bhikkhu sabbaso sammā dukkhakkhayāya paṭipanno upadhinirodhāya.
<p n="258"/>Athāparaṁ sammasamāno sammasati antaraṁ sammasaṁ taṇhā
panāyaṁ kattha uppajjamānā uppajjati kattha nivīsamānā nivīsatīti <note n="1">Ma. Yu. nivisamānā nivisatīti. evamuparipi.</note>.
So sammasamāno evaṁ jānāti yaṁ kho loke piyarūpaṁ sātarūpaṁ
etthesā taṇhā uppajjamānā uppajjati ettha nivīsamānā
<pb n="2.132"/>
Nivīsati. Kiñci loke piyarūpaṁ sātarūpaṁ. Cakkhuṁ loke <pb ed="P" n="2.109" set="S"/>piyarūpaṁ
sātarūpaṁ .pe. Sotaṁ loke piyarūpaṁ sātarūpaṁ ... Ghānaṁ loke
piyarūpaṁ sātarūpaṁ ... Jivhā loke piyarūpaṁ sātarūpaṁ ... Kāyo loke
piyarūpaṁ sātarūpaṁ ... Mano loke piyarūpaṁ sātarūpaṁ etthesā taṇhā
uppajjamānā uppajjati ettha nivīsamānā nivīsati.
<p n="259"/>Ye hi keci bhikkhave atītamaddhānaṁ samaṇā vā brāhmaṇā
vā yaṁ loke piyarūpaṁ sātarūpaṁ taṁ niccato addakkhuṁ sukhato addakkhuṁ
attato addakkhuṁ ārogyato addakkhuṁ khemato addakkhuṁ te
taṇhaṁ vaḍḍhesuṁ. Ye taṇhaṁ vaḍḍhesuṁ te upadhiṁ vaḍḍhesuṁ ye
upadhiṁ vaḍḍhesuṁ te dukkhaṁ vaḍḍhesuṁ ye dukkhaṁ vaḍḍhesuṁ te na
parimucciṁsu jātiyā jarāya maraṇena sokehi paridevehi dukkhehi
domanassehi upāyāsehi na parimucciṁsu dukkhasmāti vadāmi.
Ye hi keci bhikkhave anāgatamaddhānaṁ samaṇā vā brāhmaṇā vā
yaṁ loke piyarūpaṁ sātarūpaṁ taṁ niccato dakkhissanti sukhato dakkhissanti
attato dakkhissanti ārogyato dakkhissanti khemato dakkhissanti
te taṇhaṁ vaḍḍhessanti. Ye taṇhaṁ vaḍḍhessanti te upadhiṁ
vaḍḍhessanti ye upadhiṁ vaḍḍhessanti te dukkhaṁ vaḍḍhessanti
ye dukkhaṁ vaḍḍhessanti te na parimuccissanti jātiyā jarāya
maraṇena sokehi paridevehi dukkhehi domanassehi upāyāsehi na
parimuccissanti dukkhasmāti vadāmi. Ye hi keci bhikkhave etarahi
<pb n="2.133"/>
Samaṇā vā brāhmaṇā vā yaṁ loke piyarūpaṁ sātarūpaṁ taṁ niccato
passanti sukhato passanti attato passanti ārogyato passanti
khemato passanti te taṇhaṁ vaḍḍhenti. Ye taṇhaṁ vaḍḍhenti te
upadhiṁ vaḍḍhenti ye upadhiṁ vaḍḍhenti te dukkhaṁ vaḍḍhenti ye
dukkhaṁ vaḍḍhenti te na parimuccanti jātiyā jarāya maraṇena
sokehi paridevehi dukkhehi domanassehi upāyāsehi na parimuccanti
dukkhasmāti <pb ed="P" n="2.110" set="S"/>vadāmi.
<p n="260"/>Seyyathāpi bhikkhave āpānīyakaṁso vaṇṇasampanno
gandhasampanno rasasampanno. So ca kho visena saṁsaṭṭho. Atha
puriso āgaccheyya ghammābhitatto ghammapareto kilanto tasito
pipāsito. Tamenaṁ evaṁ vadeyyuṁ ayaṁ te ambho purisa āpānīyakaṁso
vaṇṇasampanno gandhasampanno rasasampanno so ca kho visena
saṁsaṭṭho <note n="1">Yu. sampanno.</note> sace ākaṅkhasi piva pivato hi kho taṁ chādessati
vaṇṇenapi gandhenapi rasenapi pivitvā ca pana tatonidānaṁ maraṇaṁ
vā nigacchasi maraṇamattaṁ vā dukkhanti. So taṁ āpānīyakaṁsaṁ
sahasā appaṭisaṅkhā piveyya na paṭinissajjeyya. So tatonidānaṁ
maraṇaṁ vā nigaccheyya maraṇamattaṁ vā dukkhaṁ. Evameva kho bhikkhave
ye hi keci atītamaddhānaṁ samaṇā vā brāhmaṇā vā yaṁ loke
piyarūpaṁ sātarūpaṁ .pe. Anāgatamaddhānaṁ .pe. Etarahi samaṇā
vā brāhmaṇā vā yaṁ loke piyarūpaṁ sātarūpaṁ taṁ niccato passanti
<pb n="2.134"/>
Sukhato passanti attato passanti ārogyato passanti khemato
passanti te taṇhaṁ vaḍḍhenti. Ye taṇhaṁ vaḍḍhenti te
upadhiṁ vaḍḍhenti ye upadhiṁ vaḍḍhenti te dukkhaṁ vaḍḍhenti ye
dukkhaṁ vaḍḍhenti te na parimuccanti jātiyā jarāya maraṇena
sokehi paridevehi dukkhehi domanassehi upāyāsehi na parimuccanti
dukkhasmāti vadāmi.
<p n="261"/>Ye ca kho keci bhikkhave atītamaddhānaṁ samaṇā vā
brāhmaṇā vā yaṁ loke piyarūpaṁ sātarūpaṁ taṁ aniccato addakkhuṁ
dukkhato addakkhuṁ anattato addakkhuṁ rogato addakkhuṁ bhayato
addakkhuṁ te taṇhaṁ pajahiṁsu. Ye taṇhaṁ pajahiṁsu te upadhiṁ
pajahiṁsu ye upadhiṁ pajahiṁsu te dukkhaṁ pajahiṁsu ye dukkhaṁ pajahiṁsu
te parimucciṁsu jātiyā jarāya maraṇena sokehi paridevehi dukkhehi
domanassehi upāyāsehi parimucciṁsu dukkhasmāti vadāmi. <pb ed="P" n="2.111" set="S"/>Yepi
hi keci bhikkhave anāgatamaddhānaṁ samaṇā vā brāhmaṇā vā yaṁ
loke piyarūpaṁ sātarūpaṁ taṁ aniccato dakkhissanti dukkhato dakkhissanti
anattato dakkhissanti rogato dakkhissanti bhayato dakkhissanti
te taṇhaṁ pajahissanti. Ye taṇhaṁ pajahissanti .pe. Te
parimuccanti dukkhasmāti vadāmi. Yepi hi keci bhikkhave etarahi
samaṇā vā brāhmaṇā vā yaṁ loke piyarūpaṁ sātarūpaṁ taṁ aniccato
passanti dukkhato passanti anattato passanti rogato passanti
<pb n="2.135"/>
Bhayato passanti te taṇhaṁ pajahanti. Ye taṇhaṁ pajahanti te
upadhiṁ pajahanti ye upadhiṁ pajahanti te dukkhaṁ pajahanti ye
dukkhaṁ pajahanti te parimuccanti jātiyā jarāya maraṇena sokehi
paridevehi dukkhehi domanassehi upāyāsehi parimuccanti dukkhasmāti
vadāmi.
<p n="262"/>Seyyathāpi bhikkhave āpānīyakaṁso vaṇṇasampanno
gandhasampanno rasasampanno. So ca kho visena saṁsaṭṭho. Atha
puriso āgaccheyya ghammābhitatto ghammapareto kilanto tasito
pipāsito. Tamenaṁ evaṁ vadeyyuṁ ayaṁ te ambho purisa āpānīyakaṁso
vaṇṇasampanno gandhasampanno rasasampanno so ca kho visena
saṁsaṭṭho sace ākaṅkhasi piva pivato hi kho taṁ chādessati
vaṇṇenapi gandhenapi rasenapi pivitvā ca pana tatonidānaṁ maraṇaṁ
vā nigacchasi maraṇamattaṁ vā dukkhanti. Atha kho bhikkhave tassa
purisassa evamassa sakkā kho me ayaṁ surā pipāsitā pānīyena
vā vinetuṁ dadhimaṇḍakena vā vinetuṁ maṭṭhaloṇikāya <note n="1">Ma. bhaṭṭhaloṇikāya.</note> vā vinetuṁ
loṇasocirakena vā vinetuṁ na tvevāhantaṁ piveyyaṁ yaṁ mama assa
dīgharattaṁ ahitāya <pb ed="P" n="2.112" set="S"/>dukkhāyāti. So taṁ āpānīyakaṁsaṁ paṭisaṅkhā na
piveyya paṭinissajjeyya. So tatonidānaṁ maraṇaṁ vā na nigaccheyya
maraṇamattaṁ vā dukkhaṁ. Evameva kho bhikkhave ye hi keci
atītamaddhānaṁ samaṇā vā brāhmaṇā vā yaṁ loke piyarūpaṁ sātarūpaṁ
<pb n="2.136"/>
Taṁ aniccato addakkhuṁ dukkhato addakkhuṁ anattato addakkhuṁ rogato
addakkhuṁ bhayato addakkhuṁ te taṇhaṁ pajahiṁsu. Ye taṇhaṁ
pajahiṁsu te upadhiṁ pajahiṁsu ye upadhiṁ pajahiṁsu te dukkhaṁ pajahiṁsu
ye dukkhaṁ pajahiṁsu te parimucciṁsu jātiyā jarāya maraṇena sokehi
paridevehi dukkhehi domanassehi upāyāsehi parimucciṁsu dukkhasmāti
vadāmi. Ye hi keci bhikkhave anāgatamaddhānaṁ .pe. Etarahi
samaṇā vā brāhmaṇā vā yaṁ loke piyarūpaṁ sātarūpaṁ taṁ aniccato
passanti dukkhato passanti anattato passanti rogato passanti
bhayato passanti te taṇhaṁ pajahanti. Ye taṇhaṁ pajahanti
te upadhiṁ pajahanti ye upadhiṁ pajahanti te dukkhaṁ pajahanti
ye dukkhaṁ pajahanti te parimuccanti jātiyā jarāya maraṇena
sokehi paridevehi dukkhehi domanassehi upāyāsehi parimuccanti
dukkhasmāti vadāmīti. Chaṭṭhaṁ.
<p rend="subhead" sid="67">7, naḷakalāpīsuttaṃ</p>
<p n="263"/>Ekaṁ samayaṁ āyasmā ca sārīputto āyasmā ca
mahākoṭṭhito <note n="1">Ma. mahākoṭṭhiko.</note> bārāṇasiyaṁ viharanti isipatane migadāye. Atha
kho āyasmā mahākoṭṭhito sāyaṇhasamayaṁ paṭisallānā vuṭṭhito
yenāyasmā sārīputto tenupasaṅkami upasaṅkamitvā āyasmatā
sārīputtena saddhiṁ sammodi sammodanīyaṁ kathaṁ sārāṇīyaṁ vītisāretvā
ekamantaṁ nisīdi.
<p n="264"/>Ekamantaṁ nisinno kho āyasmā mahākoṭṭhito
<pb n="2.137"/>
Āyasmantaṁ sārīputtaṁ etadavoca <pb ed="P" n="2.113" set="S"/>kiṁ nu kho āvuso sārīputtaṁ sayaṁkataṁ
jarāmaraṇaṁ parakataṁ jarāmaraṇaṁ sayaṁkatañca parakatañca jarāmaraṇaṁ
udāhu asayaṁkāraṁ aparakāraṁ adhicca samuppannaṁ jarāmaraṇanti. Na
kho āvuso koṭṭhita sayaṁkataṁ jarāmaraṇaṁ na parakataṁ jarāmaraṇaṁ
na sayaṁkatañca parakatañca jarāmaraṇaṁ nāpi asayaṁkāraṁ aparakāraṁ
adhicca samuppannaṁ jarāmaraṇaṁ apica jātipaccayā jarāmaraṇanti.
Kiṁ nu kho āvuso sārīputta sayaṁkatā jāti parakatā jāti
sayaṁkatā ca parakatā ca jāti udāhu asayaṁkāraṁ aparakāraṁ <note n="1">Ma. asayaṁkārā aparaṁkārā.</note> adhicca
samuppannā jātīti. Na kho āvuso koṭṭhita sayaṁkatā jāti
na parakatā jāti na sayaṁkatā ca parakatā ca jāti nāpi
asayaṁkāraṁ aparakāraṁ adhicca samuppannā jāti apica bhavapaccayā
jātīti. Kiṁ nu kho āvuso sārīputta sayaṁkato bhavo .pe.
Sayaṁkataṁ upādānaṁ ... Sayaṁkatā taṇhā ... Sayaṁkatā vedanā ... Sayaṁkato
phasso ... Sayaṁkataṁ saḷāyatanaṁ ... Sayaṁkataṁ nāmarūpaṁ parakataṁ nāmarūpaṁ
sayaṁkatañca parakatañca nāmarūpaṁ udāhu asayaṁkāraṁ aparakāraṁ adhicca
samuppannaṁ nāmarūpanti. Na kho āvuso koṭṭhita sayaṁkataṁ nāmarūpaṁ
na parakataṁ nāmarūpaṁ na sayaṁkatañca parakatañca nāmarūpaṁ nāpi
asayaṁkāraṁ aparakāraṁ adhicca samuppannaṁ nāmarūpaṁ apica viññāṇapaccayā
nāmarūpanti. Kiṁ nu kho āvuso sārīputta sayaṁkataṁ
viññāṇaṁ parakataṁ viññāṇaṁ sayaṁkatañca parakatañca viññāṇaṁ
<pb n="2.138"/>
Udāhu asayaṁkāraṁ aparakāraṁ adhicca samuppannaṁ viññāṇanti. Na
kho āvuso koṭṭhita sayaṁkataṁ viññāṇaṁ na parakataṁ viññāṇaṁ na
sayaṁkatañca parakatañca viññāṇaṁ nāpi asayaṁkāraṁ aparakāraṁ adhicca
samuppannaṁ <pb ed="P" n="2.114" set="S"/>viññāṇaṁ apica nāmarūpapaccayā viññāṇanti.
<p n="265"/>Idāneva kho mayaṁ āyasmato sārīputtassa bhāsitaṁ
evaṁ ājānāma na kho āvuso koṭṭhita sayaṁkataṁ nāmarūpaṁ na
parakataṁ nāmarūpaṁ na sayaṁkatañca parakatañca nāmarūpaṁ nāpi asayaṁkāraṁ
aparakāraṁ adhicca samuppannaṁ nāmarūpaṁ apica viññāṇapaccayā
nāmarūpanti. Idāneva pana mayaṁ āyasmato sārīputtassa bhāsitaṁ
evaṁ ājānāma na kho āvuso koṭṭhita sayaṁkataṁ viññāṇaṁ
na <note n="1">Yu. nasaddo natthi.</note> parakataṁ viññāṇaṁ na sayaṁkatañca parakatañca viññāṇaṁ
nāpi asayaṁkāraṁ aparakāraṁ adhicca samuppannaṁ viññāṇaṁ apica
nāmarūpapaccayā viññāṇanti. Yathākathaṁ panāvuso sārīputta
imassa bhāsitassa attho daṭṭhabboti.
<p n="266"/>Tenahāvuso upamante karissāmi upamāyapidhekacce
viññū purisā bhāsitassa atthaṁ ājānanti. Seyyathāpi āvuso
dve naḷakalāpiyo aññamaññaṁ nissāya tiṭṭheyyuṁ evameva kho
āvuso nāmarūpapaccayā viññāṇaṁ viññāṇapaccayā nāmarūpaṁ
nāmarūpapaccayā saḷāyatanaṁ saḷāyatanapaccayā phasso .pe.
Evametassa kevalassa dukkhakkhandhassa samudayo hoti. Tāsañce
<pb n="2.139"/>
Āvuso naḷakalāpīnaṁ ekaṁ apakaḍḍheyya ekā papateyya aparañce
apakaḍḍheyya aparā papateyya. Evameva kho āvuso
nāmarūpanirodhā viññāṇanirodho viññāṇanirodhā nāmarūpanirodho
nāmarūpanirodhā saḷāyatananirodho saḷāyatananirodhā phassanirodho .pe.
Evametassa kevalassa dukkhakkhandhassa nirodho hotīti.
<p n="267"/>Acchariyaṁ āvuso sārīputta abbhūtaṁ āvuso sārīputta
yāva subhāsitañcidaṁ āyasmatā sārīputtena idañca pana mayaṁ
āyasmato sārīputtassa subhāsitaṁ imehi chattiṁsāya vatthūhi anumodāma
jarāmaraṇassa ce āvuso bhikkhu <pb ed="P" n="2.115" set="S"/>nibbidāya virāgāya nirodhāya
dhammaṁ deseti dhammakathiko bhikkhūti alaṁ vacanāya. Jarāmaraṇassa
ce āvuso bhikkhu nibbidāya virāgāya nirodhāya paṭipanno hoti
dhammānudhammapaṭipanno bhikkhūti alaṁ vacanāya. Jarāmaraṇassa ce
āvuso bhikkhu nibbidā virāgā nirodhā anupādā vimutto hoti
diṭṭhadhammanibbānappatto bhikkhūti alaṁ vacanāya. Jātiyā ce .pe.
Bhavassa ce ... Upādānassa ce ... Taṇhāya ce ... Vedanāya
ce ... Phassassa ce ... Saḷāyatanassa ce ... Nāmarūpassa ce ...
Viññāṇassa ce ... Saṅkhārānañce ... Avijjāya ce āvuso bhikkhu
nibbidāya virāgāya nirodhāya dhammaṁ deseti dhammakathiko bhikkhūti
alaṁ vacanāya. Avijjāya ce āvuso bhikkhu nibbidāya virāgāya
nirodhāya paṭipanno hoti dhammānudhammapaṭipanno bhikkhūti alaṁ
<pb n="2.140"/>
Vacanāya. Avijjāya ce āvuso bhikkhu nibbidā virāgā nirodhā
anupādā vimutto hoti diṭṭhadhammanibbānappatto bhikkhūti alaṁ
vacanāyāti. Sattamaṁ.
<p rend="subhead" sid="68">8, kosambisuttaṃ</p>
<p n="268"/>Ekaṁ samayaṁ āyasmā ca musilo <note n="1">Yu. musīlo.</note> āyasmā ca paviṭṭho <note n="2">Yu. saviṭṭho.</note>
āyasmā ca nārado āyasmā ca ānando kosambiyaṁ viharanti
ghositārāme.
<p n="269"/>Atha kho āyasmā paviṭṭho āyasmantaṁ musilaṁ etadavoca
aññatreva āvuso musila saddhāya aññatra ruciyā aññatra
anussavā aññatra ākāraparivitakkā aññatra diṭṭhinijjhānakkhantiyā
atthāyasmato musilassa paccattameva ñāṇaṁ jātipaccayā
jarāmaraṇanti. Aññatreva āvuso paviṭṭha saddhāya aññatra
ruciyā aññatra anussavā aññatra ākāraparivitakkā aññatra
diṭṭhinijjhānakkhantiyā <pb ed="P" n="2.116" set="S"/>ahametaṁ jānāmi ahametaṁ passāmi jātipaccayā
jarāmaraṇanti. Aññatreva āvuso musila saddhāya
aññatra ruciyā aññatra anussavā aññatra ākāraparivitakkā
aññatra diṭṭhinijjhānakkhantiyā atthāyasmato musilassa paccattameva
ñāṇaṁ bhavapaccayā jātīti .pe. Upādānapaccayā bhavoti ...
Taṇhāpaccayā upādānanti ... Vedanāpaccayā taṇhāti ... Phassapaccayā
vedanāti ... Saḷāyatanapaccayā phassoti ... Nāmarūpapaccayā
saḷāyatananti ... Viññāṇapaccayā nāmarūpanti ... Saṅkhārapaccayā
viññāṇanti ...
<pb n="2.141"/>
Avijjāpaccayā saṅkhārāti. Aññatreva āvuso paviṭṭha saddhāya
aññatra ruciyā aññatra anussavā aññatra ākāraparivitakkā
aññatra diṭṭhinijjhānakkhantiyā ahametaṁ jānāmi ahametaṁ passāmi
avijjāpaccayā saṅkhārāti.
<p n="270"/>Aññatra ca āvuso musila saddhāya aññatra
ruciyā aññatra anussavā aññatra ākāraparivitakkā aññatra
diṭṭhinijjhānakkhantiyā atthāyasmato musilassa paccattameva ñāṇaṁ
jātinirodhā jarāmaraṇanirodhoti. Aññatreva āvuso paviṭṭha saddhāya
aññatra ruciyā aññatra anussavā aññatra ākāraparivitakkā
aññatra diṭṭhinijjhānakkhantiyā ahametaṁ jānāmi ahametaṁ passāmi
jātinirodhā jarāmaraṇanirodhoti. Aññatreva āvuso musila saddhāya
aññatra ruciyā aññatra anussavā aññatra ākāraparivitakkā
aññatra diṭṭhinijjhānakkhantiyā atthāyasmato musilassa paccattameva
ñāṇaṁ bhavanirodhā jātinirodhoti .pe. Upādānanirodhā
bhavanirodhoti ... Taṇhānirodhā upādānanirodhoti ... Vedanānirodhā
taṇhānirodhoti ... Phassanirodhā vedanānirodhoti ... Saḷāyatananirodhā
phassanirodhoti ... <pb ed="P" n="2.117" set="S"/>Nāmarūpanirodhā saḷāyatananirodhoti ... Viññāṇanirodhā
nāmarūpanirodhoti ... Saṅkhāranirodhā viññāṇanirodhoti ... Avijjānirodhā
saṅkhāranirodhoti. Aññatreva āvuso paviṭṭha saddhāya aññatra
ruciyā aññatra anussavā aññatra ākāraparivitakkā aññatra
<pb n="2.142"/>
Diṭṭhinijjhānakkhantiyā ahametaṁ jānāmi ahametaṁ passāmi
avijjānirodhā saṅkhāranirodhoti.
<p n="271"/>Aññatreva āvuso musila saddhāya aññatra ruciyā
aññatra anussavā aññatra ākāraparivitakkā aññatra
diṭṭhinijjhānakkhantiyā atthāyasmato musilassa paccattameva ñāṇaṁ
bhavanirodho nibbānanti. Aññatreva āvuso paviṭṭha saddhāya
aññatra ruciyā aññatra anussavā aññatra ākāraparivitakkā
aññatra diṭṭhinijjhānakkhantiyā ahametaṁ jānāmi ahametaṁ passāmi
bhavanirodho nibbānanti. Tenahāyasmā musilo arahaṁ khīṇāsavoti.
Evaṁ vutte āyasmā musilo tuṇhī ahosi.
<p n="272"/>Atha kho āyasmā nārado āyasmantaṁ paviṭṭhaṁ etadavoca
sādhāvuso paviṭṭha ahaṁ etaṁ pañhaṁ labheyyaṁ evaṁ pañhaṁ puccha
ahaṁ te etaṁ pañhaṁ byākarissāmīti. Labhati āyasmā nārado
etaṁ pañhaṁ pucchāmahaṁ āyasmantaṁ nāradaṁ etaṁ pañhaṁ byākarotu
ca me āyasmā nārado etaṁ pañhaṁ aññatreva āvuso
nārada saddhāya aññatra ruciyā aññatra anussavā aññatra
ākāraparivitakkā aññatra diṭṭhinijjhānakkhantiyā atthāyasmato
nāradassa paccattameva ñāṇaṁ jātipaccayā jarāmaraṇanti.
Aññatreva āvuso paviṭṭha saddhāya aññatra ruciyā aññatra
anussavā aññatra ākāraparivitakkā aññatra diṭṭhinijjhānakkhantiyā
<pb n="2.143"/>
Ahametaṁ jānāmi ahametaṁ passāmi jātipaccayā jarāmaraṇanti.
Aññatreva āvuso nārada saddhāya aññatra ruciyā aññatra
anussavā aññatra ākāraparivitakkā aññatra diṭṭhinijjhānakkhantiyā
atthāyasmato nāradassa paccattameva ñāṇaṁ bhavapaccayā
jātīti .pe. Avijjāpaccayā saṅkhārāti. Aññatreva āvuso
paviṭṭha saddhāya aññatra ruciyā aññatra anussavā aññatra
ākāraparivitakkā aññatra diṭṭhinijjhānakkhantiyā ahametaṁ jānāmi
ahametaṁ passāmi avijjāpaccayā saṅkhārāti.
<p n="273"/>Aññatra ca āvuso nārada saddhāya aññatra
ruciyā aññatra anussavā aññatra ākāraparivitakkā aññatra
diṭṭhinijjhānakkhantiyā atthāyasmato nāradassa paccattameva ñāṇaṁ
jātinirodhā jarāmaraṇanirodhoti .pe. Avijjānirodhā saṅkhāranirodhoti.
Aññatreva āvuso paviṭṭha saddhāya aññatra
ruciyā aññatra anussavā aññatra ākāraparivitakkā aññatra
diṭṭhinijjhānakkhantiyā ahametaṁ jānāmi ahametaṁ passāmi
avijjānirodhā saṅkhāranirodhoti.
<p n="274"/>Aññatreva āvuso nārada saddhāya aññatra
ruciyā aññatra anussavā aññatra ākāraparivitakkā aññatra
diṭṭhinijjhānakkhantiyā atthāyasmato nāradassa paccattameva ñāṇaṁ
bhavanirodho nibbānanti. Aññatreva āvuso paviṭṭha saddhāya
<pb n="2.144"/>
Aññatra ruciyā aññatra anussavā aññatra ākāraparivitakkā
aññatra diṭṭhinijjhānakkhantiyā ahametaṁ jānāmi ahametaṁ passāmi
bhavanirodho nibbānanti. Tenahāyasmā nārado arahaṁ khīṇāsavoti.
Bhavanirodho nibbānanti kho me āvuso yathābhūtaṁ sammappaññāya
sudiṭṭhaṁ na camhi arahaṁ khīṇāsavo seyyathāpi āvuso kantāramagge
udapāno tatra nevassa rajju na udakavārako atha puriso
āgaccheyya ghammābhitatto ghammapareto kilanto tasito pipāsito
so taṁ udapānaṁ olokeyya tassa udakanti hi kho ñāṇaṁ
assa na ca kāyena phusitvā vihareyya evameva kho āvuso
bhavanirodho nibbānanti yathābhūtaṁ sammappaññāya sudiṭṭhaṁ na camhi
arahaṁ khīṇāsavoti.
<p n="275"/>Evaṁ vutte āyasmā ānando āyasmantaṁ paviṭṭhaṁ
etadavoca evaṁvādī tvaṁ āvuso paviṭṭha āyasmantaṁ nāradaṁ kiṁ
vadesīti. Evaṁvādāhaṁ āvuso ānanda āyasmantaṁ nāradaṁ na
kiñci vadāmi aññatra kalyāṇā aññatra kusalāti. Aṭṭhamaṁ.
<p rend="subhead" sid="69">9, upayantisuttaṃ</p>
<p n="276"/>Evamme sutaṁ ekaṁ samayaṁ bhagavā sāvatthiyaṁ viharati
jetavane anāthapiṇḍikassa ārāme.
<p n="277"/>Tatra kho bhagavā ... Mahāsamuddo bhikkhave upayanto
mahānadiyo upayāpeti mahānadiyo upayantiyo kunnadiyo
upayāpenti kunnadiyo upayantiyo mahāsobbhe upayāpenti
<pb n="2.145"/>
Mahāsobbhā upayantā kussobbhe upayāpenti evameva kho bhikkhave
avijjā upayantī saṅkhāre upayāpeti saṅkhārā upayantā viññāṇaṁ
upayāpenti viññāṇaṁ upayantaṁ nāmarūpaṁ upayāpeti nāmarūpaṁ
upayantaṁ saḷāyatanaṁ upayāpeti saḷāyatanaṁ upayantaṁ phassaṁ upayāpeti
phasso upayanto vedanaṁ upayāpeti vedanā upayantī taṇhaṁ upayāpeti
taṇhā upayantī upādānaṁ upayāpeti upādānaṁ upayantaṁ
bhavaṁ upayāpeti bhavo upayanto jātiṁ upayāpeti jāti upayantī
jarāmaraṇaṁ upayāpeti.
<p n="278"/>Mahāsamuddo bhikkhave apayanto mahānadiyo apayāpeti
mahānadiyo apayantiyo kunnadiyo apayāpenti kunnadiyo apayantiyo
mahāsobbhe apayāpenti mahāsobbhā apayantā kussobbhe
apayāpenti evameva kho bhikkhave avijjā apayantī saṅkhāre apayāpeti
saṅkhārā apayantā viññāṇaṁ apayāpenti viññāṇaṁ apayantaṁ
nāmarūpaṁ apayāpeti nāmarūpaṁ apayantaṁ saḷāyatanaṁ apayāpeti
saḷāyatanaṁ apayantaṁ phassaṁ apayāpeti phasso apayanto vedanaṁ
apayāpeti vedanā apayantī taṇhaṁ apayāpeti taṇhā apayantī
upādānaṁ apayāpeti upādānaṁ apayantaṁ bhavaṁ apayāpeti bhavo
apayanto jātiṁ apayāpeti jāti apayantī jarāmaraṇaṁ
apayāpetīti. Navamaṁ.
<p rend="subhead" sid="70">10, susimasuttaṃ</p>
<p n="279"/>Evamme sutaṁ ekaṁ samayaṁ bhagavā rājagahe viharati
<pb n="2.146"/>
Veḷuvane kalandakanivāpe. Tena kho pana samayena bhagavā sakkato
hoti garukato mānito pūjito apacito lābhī
cīvarapiṇḍapātasenāsanagilānapaccayabhesajjaparikkhārānaṁ bhikkhusaṅghopi sakkato hoti
garukato mānito pūjito apacito lābhī cīvarapiṇḍapātasenāsana-
gilānapaccayabhesajjaparikkhārānaṁ. Aññatitthiyā pana paribbājakā
asakkatā honti agarukatā amānitā apūjitā anapacitā alābhino
cīvarapiṇḍapātasenāsanagilānapaccayabhesajjaparikkhārānaṁ.
<p n="280"/>Tena kho pana <pb ed="P" n="2.120" set="S"/>samayena susimo paribbājako rājagahe
paṭivasati mahatiyā paribbājakaparisāya saddhiṁ. Atha kho susimassa
paribbājakassa parisā susimaṁ paribbājakaṁ etadavocuṁ ehi tvaṁ
āvuso susima samaṇe gotame brahmacariyaṁ cara tvaṁ dhammaṁ
pariyāpuṇitvā amhe vāceyyāsi <note n="1">Yu. vācessasi.</note> taṁ mayaṁ dhammaṁ pariyāpuṇitvā gihīnaṁ
bhāsissāma evaṁ mayampi sakkatā bhavissāma garukatā mānitā
pūjitā apacitā lābhino cīvarapiṇḍapātasenāsanagilānapaccaya-
bhesajjaparikkhārānanti. Evamāvusoti kho susimo paribbājako sakāya
parisāya paṭissutvā yenāyasmā ānando tenupasaṅkami upasaṅkamitvā
āyasmatā ānandena saddhiṁ sammodi sammodanīyaṁ kathaṁ
sārāṇīyaṁ vītisāretvā ekamantaṁ nisīdi. Ekamantaṁ nisinno kho
susimo paribbājako āyasmantaṁ ānandaṁ etadavoca icchāmahaṁ
āvuso ānanda imasmiṁ dhammavinaye brahmacariyaṁ caritunti.
<pb n="2.147"/>
<p n="281"/>Atha kho āyasmā ānando susimaṁ paribbājakaṁ ādāya
yena bhagavā tenupasaṅkami upasaṅkamitvā bhagavantaṁ abhivādetvā
ekamantaṁ nisīdi. Ekamantaṁ nisinno kho āyasmā ānando
bhagavantaṁ etadavoca ayaṁ bhante susimo paribbājako evamāha
icchāmahaṁ āvuso ānanda imasmiṁ dhammavinaye brahmacariyaṁ caritunti.
Tenahānanda susimaṁ pabbājethāti. Alattha kho susimo paribbājako
bhagavato santike pabbajjaṁ alatthūpasampadaṁ.
<p n="282"/>Tena kho pana samayena sambahulehi kira <note n="1">Ma. Yu. kirasaddo natthi.</note> bhikkhūhi bhagavato
santike aññā byākatā hoti khīṇā jāti vusitaṁ brahmacariyaṁ
kataṁ karaṇīyaṁ nāparaṁ itthattāyāti <pb ed="P" n="2.121" set="S"/>pajānāmāti. Assosi kho
āyasmā susimo sambahulehi kira bhikkhūhi bhagavato santike aññā
byākatā khīṇā jāti vusitaṁ brahmacariyaṁ kataṁ karaṇīyaṁ nāparaṁ
itthattāyāti pajānāmāti. Atha kho āyasmā susimo yena te
bhikkhū tenupasaṅkami upasaṅkamitvā tehi bhikkhūhi saddhiṁ sammodi
sammodanīyaṁ kathaṁ sārāṇīyaṁ vītisāretvā ekamantaṁ nisīdi. Ekamantaṁ
nisinno kho āyasmā susimo te bhikkhū etadavoca saccaṁ kira
āyasmantehi bhagavato santike aññā byākatā khīṇā jāti
vusitaṁ brahmacariyaṁ kataṁ karaṇīyaṁ nāparaṁ itthattāyāti pajānāmāti.
Evamāvusoti.
<p n="283"/>Api nu <note n="2">Ma. Yu. pana. evamuparipi.</note> tumhe āyasmanto evaṁ jānantā evaṁ
<pb n="2.148"/>
Passantā anekavihitaṁ iddhividhaṁ paccanubhotha ekopi hutvā bahudhā
hotha bahudhāpi hutvā eko hotha āvibhāvaṁ tirobhāvaṁ tirokuḍḍaṁ
tiropākāraṁ tiropabbataṁ asajjamānā gacchatha seyyathāpi ākāse
paṭhaviyāpi ummujjanimmujjaṁ karotha seyyathāpi udake udakepi
abhijjamāne gacchatha seyyathāpi paṭhaviyaṁ ākāsepi pallaṅkena kamatha
seyyathāpi pakkhī sakuṇo imepi candimasuriye evaṁmahiddhike
evaṁmahānubhāve pāṇinā parimasatha parimajjatha yāva brahmalokāpi
kāyena vasaṁ vattethāti. No hetaṁ āvuso.
<p n="284"/>Api nu tumhe āyasmanto evaṁ jānantā evaṁ passantā
dibbāya sotadhātuyā visuddhāya atikkantamānusikāya ubho sadde suṇātha
dibbe ca mānuse ca ye dūre santike cāti. No hetaṁ āvuso.
<p n="285"/>Api nu tumhe āyasmanto evaṁ jānantā evaṁ passantā
parasattānaṁ parapuggalānaṁ cetasā ceto paricca jānātha sarāgaṁ vā
cittaṁ sarāgaṁ cittanti pajānātha vītarāgaṁ vā cittaṁ vītarāgaṁ
cittanti pajānātha sadosaṁ vā cittaṁ sadosaṁ cittanti pajānātha
vītadosaṁ vā cittaṁ vītadosaṁ cittanti pajānātha samohaṁ vā cittaṁ
samohaṁ cittanti pajānātha vītamohaṁ vā cittaṁ vītamohaṁ cittanti
pajānātha saṅkhittaṁ vā cittaṁ saṅkhittaṁ cittanti pajānātha vikkhittaṁ
vā cittaṁ vikkhittaṁ cittanti pajānātha mahaggataṁ vā cittaṁ mahaggataṁ
cittanti pajānātha amahaggataṁ vā cittaṁ amahaggataṁ cittanti
<pb n="2.149"/>
Pajānātha sauttaraṁ vā cittaṁ sauttaraṁ cittanti pajānātha anuttaraṁ
vā cittaṁ anuttaraṁ cittanti pajānātha samāhitaṁ vā cittaṁ
samāhitaṁ cittanti pajānātha asamāhitaṁ vā cittaṁ asamāhitaṁ
cittanti pajānātha vimuttaṁ vā cittaṁ vimuttaṁ cittanti pajānātha
avimuttaṁ vā cittaṁ avimuttaṁ cittanti pajānāthāti. No hetaṁ
āvuso.
<p n="286"/>Api nu tumhe āyasmanto evaṁ jānantā evaṁ passantā
anekavihitaṁ pubbenivāsaṁ anussaratha seyyathīdaṁ ekampi jātiṁ dvepi
jātiyo tissopi jātiyo catassopi jātiyo pañcapi jātiyo dasapi
jātiyo vīsampi jātiyo tiṁsampi jātiyo cattāḷīsampi jātiyo
paññāsampi jātiyo jātisatampi jātisahassampi jātisatasahassampi
anekepi saṁvaṭṭakappe anekepi vivaṭṭakappe anekepi saṁvaṭṭavivaṭṭakappe
amutrāsiṁ evaṁnāmo evaṁgotto evaṁvaṇṇo evamāhāro
evaṁsukhadukkhapaṭisaṁvedī evamāyupariyanto so tato cuto amutra
udapādiṁ tatrāpāsiṁ evaṁnāmo evaṁgotto evaṁvaṇṇo evamāhāro
evaṁsukhadukkhapaṭisaṁvedī evamāyupariyanto so tato cuto idhūpapannoti
iti sākāraṁ sauddesaṁ anekavihitaṁ pubbenivāsaṁ anussarathāti. No
hetaṁ āvuso.
<p n="287"/>Api nu tumhe āyasmanto evaṁ jānantā evaṁ passantā
dibbena cakkhunā visuddhena atikkantamānusakena satte passatha cavamāne
<pb n="2.150"/>
Upapajjamāne hīne paṇīte suvaṇṇe dubbaṇṇe sugate duggate yathākammūpage
satte <pb ed="P" n="2.123" set="S"/>pajānātha ime vata bhonto sattā kāyaduccaritena
samannāgatā vacīduccaritena samannāgatā manoduccaritena samannāgatā
ariyānaṁ upavādakā micchādiṭṭhikā micchādiṭṭhikammasamādānā te
kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapannā
ime vā pana bhonto sattā kāyasucaritena samannāgatā vacīsucaritena
samannāgatā manosucaritena samannāgatā ariyānaṁ anupavādakā sammādiṭṭhikā
sammādiṭṭhikammasamādānā te kāyassa bhedā paraṁ maraṇā
sugatiṁ saggaṁ lokaṁ upapannāti iti dibbena cakkhunā visuddhena
atikkantamānusakena satte passatha cavamāne upapajjamāne hīne
paṇīte suvaṇṇe dubbaṇṇe sugate duggate yathākammūpage satte
pajānāthāti. No hetaṁ āvuso.
<p n="288"/>Api nu tumhe āyasmanto evaṁ jānantā evaṁ passantā
ye te santā vimokkhā atikkamma rūpe āruppā te kāyena
phusitvā viharathāti. No hetaṁ āvuso.
<p n="289"/>Etthadāni āyasmanto idañca veyyākaraṇaṁ imesañca
dhammānaṁ asamāpatti <note n="1">Yu. idante āvuso api pana tumhe āyasmanto evaṁ jānantā evaṁ passantā ye  te santā vimokkhā atikkamma rūpe āruppā te kāyena passitvā viharathāti.  no hetaṁ āvuso. etthadāni āyasmanto idañca veyyākaraṇaṁ imesañca dhammānaṁ  asamāpatti.</note> idaṁ no āvuso kathanti. Paññāvimuttā
kho mayaṁ āvuso susimāti. Na khvāhaṁ imassa āyasmantānaṁ
saṅkhittena bhāsitassa vitthārena atthaṁ ājānāmi sādhu me
āyasmanto tathā bhāsantu yathā <note n="2">Ma. Yu. <pb ed="P" n="2.124" set="S"/>yathāhaṁ.</note> imassa āyasmantānaṁ saṅkhittena
<pb n="2.151"/>
Bhāsitassa vitthārena atthaṁ ājāneyyanti. Ājāneyyāsi vā
tvaṁ āvuso susima na vā tvaṁ ājāneyyāsi atha kho paññāvimuttā
mayanti.
<p n="290"/>Atha kho āyasmā susimo uṭṭhāyāsanā yena bhagavā
tenupasaṅkami upasaṅkamitvā bhagavantaṁ abhivādetvā ekamantaṁ nisīdi.
Ekamantaṁ nisinno kho āyasmā susimo yāvatako tehi bhikkhūhi
saddhiṁ ahosi kathāsallāpo taṁ sabbaṁ bhagavato ārocesi. Pubbe
kho susima dhammaṭṭhitiñāṇaṁ pacchā nibbāne ñāṇanti. Na
khvāhaṁ bhante imassa bhagavatā <note n="1">Yu. bhagavato.</note> saṅkhittena bhāsitassa vitthārena atthaṁ
ājānāmi sādhu me bhante bhagavā tathā bhāsatu yathāhaṁ imassa
bhagavatā <note n="1">Yu. bhagavato.</note> saṅkhittena bhāsitassa vitthārena atthaṁ ājāneyyanti.
<p n="291"/>Ājāneyyāsi vā susima na vā tvaṁ ājāneyyāsi
atha kho dhammaṭṭhitiñāṇaṁ pubbe pacchā nibbāne ñāṇaṁ. Taṁ
kiṁ maññasi susima rūpaṁ niccaṁ vā aniccaṁ vāti. Aniccaṁ bhante.
Yaṁ panāniccaṁ dukkhaṁ vā taṁ sukhaṁ vāti. Dukkhaṁ bhante. Yaṁ
panāniccaṁ dukkhaṁ vipariṇāmadhammaṁ kallaṁ nu taṁ samanupassituṁ etaṁ
mama esohamasmi eso me attāti. No hetaṁ bhante. Vedanā
niccā vā aniccā vāti. Aniccā bhante. Yaṁ panāniccaṁ
dukkhaṁ vā taṁ sukhaṁ vāti. Dukkhaṁ bhante. Yaṁ panāniccaṁ dukkhaṁ
vipariṇāmadhammaṁ kallaṁ nu taṁ samanupassituṁ etaṁ mama esohamasmi
<pb n="2.152"/>
Eso me attāti. No hetaṁ bhante. Saññā niccā vā
aniccā vāti. Aniccā bhante .pe. Saṅkhārā niccā vā
aniccā vāti. Aniccā bhante. Yaṁ panāniccaṁ dukkhaṁ vā taṁ
sukhaṁ vāti. Dukkhaṁ bhante. Yaṁ panāniccaṁ dukkhaṁ vipariṇāmadhammaṁ
kallaṁ nu taṁ samanupassituṁ etaṁ mama esohamasmi eso <pb ed="P" n="2.125" set="S"/>me attāti.
No hetaṁ bhante. Viññāṇaṁ niccaṁ vā aniccaṁ vāti. Aniccaṁ
bhante. Yaṁ panāniccaṁ dukkhaṁ vā taṁ sukhaṁ vāti. Dukkhaṁ bhante.
Yaṁ panāniccaṁ dukkhaṁ vipariṇāmadhammaṁ kallaṁ nu taṁ samanupassituṁ
etaṁ mama esohamasmi eso me attāti. No hetaṁ bhante.
<p n="292"/>Tasmātiha susima yaṅkiñci rūpaṁ atītānāgatapaccuppannaṁ
ajjhattaṁ vā bahiddhā vā oḷārikaṁ vā sukhumaṁ vā hīnaṁ vā paṇītaṁ
vā yaṁ dūre santike vā sabbaṁ rūpaṁ netaṁ mama nesohamasmi na
meso attāti evametaṁ yathābhūtaṁ sammappaññāya daṭṭhabbaṁ.
Yākāci vedanā atītānāgatapaccuppannā ajjhattā vā bahiddhā
vā oḷārikā vā sukhumā vā hīnā vā paṇītā vā yā dūre
santike vā sabbā vedanā netaṁ mama nesohamasmi na meso
attāti evametaṁ yathābhūtaṁ sammappaññāya daṭṭhabbaṁ. Yākāci
saññā .pe. Yekeci saṅkhārā atītānāgatapaccuppannā ajjhattā
vā bahiddhā vā oḷārikā vā sukhumā vā hīnā vā paṇītā vā
ye dūre santike vā sabbe saṅkhārā netaṁ mama nesohamasmi
<pb n="2.153"/>
Na meso attāti evametaṁ yathābhūtaṁ sammappaññāya daṭṭhabbaṁ.
Yaṅkiñci viññāṇaṁ atītānāgatapaccuppannaṁ ajjhattaṁ vā bahiddhā
vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike
vā sabbaṁ viññāṇaṁ netaṁ mama nesohamasmi na meso attāti
evametaṁ yathābhūtaṁ sammappaññāya daṭṭhabbaṁ.
<p n="293"/>Evaṁ passaṁ susima sutavā ariyasāvako rūpasmiṁpi nibbindati
vedanāyapi nibbindati saññāyapi nibbindati saṅkhāresupi nibbindati
viññāṇasmiṁpi nibbindati nibbindaṁ virajjati virāgā vimuccati.
Vimuttasmiṁ vimuttamiti <note n="1">vimuttamhīti vā pāṭho.</note> ñāṇaṁ hoti. Khīṇā jāti vusitaṁ
brahmacariyaṁ kataṁ karaṇīyaṁ nāparaṁ itthattāyāti pajānāti.
<p n="294"/>Jātipaccayā jarāmaraṇanti susima passasīti. Evaṁ
bhante. Bhavapaccayā jātīti susima passasīti. Evaṁ <pb ed="P" n="2.126" set="S"/>bhante.
Upādānapaccayā bhavoti susima passasīti. Evaṁ bhante. Taṇhāpaccayā
upādānanti susima passasīti. Evaṁ bhante. Vedanāpaccayā
taṇhāti ... Phassapaccayā vedanāti ... Saḷāyatanapaccayā
phassoti ... Nāmarūpapaccayā saḷāyatananti ... Viññāṇapaccayā
nāmarūpanti ... Saṅkhārapaccayā viññāṇanti ... Avijjāpaccayā
saṅkhārāti susima passasīti. Evaṁ bhante.
<p n="295"/>Jātinirodhā jarāmaraṇanirodhoti susima passasīti. Evaṁ
<pb n="2.154"/>
Bhante. Bhavanirodhā jātinirodhoti susima passasīti. Evaṁ bhante.
Upādānanirodhā bhavanirodhoti ... Taṇhānirodhā upādānanirodhoti ...
Vedanānirodhā taṇhānirodhoti ... Phassanirodhā vedanānirodhoti ...
Saḷāyatananirodhā phassanirodhoti ... Nāmarūpanirodhā saḷāyatananirodhoti ...
Viññāṇanirodhā nāmarūpanirodhoti ... Saṅkhāranirodhā viññāṇanirodhoti ...
Avijjānirodhā saṅkhāranirodhoti susima passasīti.
Evaṁ bhante.
<p n="296"/>Api nu kho tvaṁ susima evaṁ jānanto evaṁ passanto
anekavihitaṁ iddhividhaṁ paccanubhosi ekopi hutvā bahudhā hosi bahudhāpi
hutvā eko hosi āvibhāvaṁ tirobhāvaṁ tirokuḍḍaṁ tiropākāraṁ
tiropabbataṁ asajjamāno gacchasi seyyathāpi ākāse paṭhaviyāpi
ummujjanimmujjaṁ karosi seyyathāpi udake udakepi abhijjamāne
gacchasi seyyathāpi paṭhaviyaṁ ākāsepi pallaṅkena kamasi seyyathāpi
pakkhī sakuṇo imepi candimasuriye evaṁmahiddhike evaṁmahānubhāve
pāṇinā parimasasi parimajjasi yāva brahmalokāpi kāyena vasaṁ
vattesīti. No hetaṁ bhante.
<p n="297"/>Api nu tvaṁ susima evaṁ jānanto evaṁ passanto
dibbāya sotadhātuyā visuddhāya atikkantamānusikāya ubho sadde
suṇāsi dibbe ca mānuse ca ye dūre santike cāti.
No hetaṁ bhante.
<pb n="2.155"/>
<p n="298"/>Api nu tvaṁ susima evaṁ jānanto evaṁ passanto
parasattānaṁ parapuggalānaṁ cetasā ceto paricca jānāsi sarāgaṁ
vā cittaṁ sarāgaṁ cittanti pajānāsi .pe. Avimuttaṁ vā cittaṁ
avimuttaṁ cittanti pajānāsīti. No hetaṁ bhante.
<p n="299"/>Api nu tvaṁ susima evaṁ jānanto evaṁ passanto
anekavihitaṁ pubbenivāsaṁ anussarasi seyyathīdaṁ ekampi jātiṁ .pe.
Iti sākāraṁ sauddesaṁ anekavihitaṁ pubbenivāsaṁ anussarasīti.
No hetaṁ bhante.
<p n="300"/>Api nu tvaṁ susima evaṁ jānanto evaṁ passanto dibbena
cakkhunā visuddhena atikkantamānusakena satte passasi cavamāne .pe.
Yathākammūpage satte pajānāsīti. No hetaṁ bhante.
<p n="301"/>Api nu tvaṁ susima evaṁ jānanto evaṁ passanto ye
te santā vimokkhā atikkamma rūpe āruppā te kāyena phusitvā
viharasīti. No hetaṁ bhante.
<p n="302"/>Etthadāni susima idañca veyyākaraṇaṁ imesañca dhammānaṁ
asamāpatti idaṁ no susima kathanti. Atha kho āyasmā susimo
bhagavato pādesu sirasā nipatitvā bhagavantaṁ etadavoca accayo
maṁ bhante accagamā yathābālaṁ yathāmūḷhaṁ yathāakusalaṁ yvāhaṁ evaṁ
svākkhāte dhammavinaye dhammatthenako pabbajito tassa me bhante
bhagavā accayaṁ accayato paṭiggaṇhātu āyatiṁ saṁvarāyāti.
<pb n="2.156"/>
<p n="303"/>Taggha taṁ susima accayo accagamā yathābālaṁ yathāmūḷhaṁ
yathāakusalaṁ <pb ed="P" n="2.128" set="S"/>yo tvaṁ evaṁ svākkhāte dhammavinaye dhammatthenako
pabbajito seyyathāpi susima coraṁ āgucāriṁ gahetvā rañño
dasseyyuṁ ayaṁ te deva coro āgucārī imassa yaṁ icchasi taṁ
daṇḍaṁ paṇehīti tamenaṁ rājā evaṁ vadeyya gacchatha bho imaṁ
purisaṁ daḷhāya rajjuyā pacchābāhaṁ gāḷhabandhanaṁ bandhitvā khuramuṇḍaṁ
karitvā kharassarena paṇavena rathiyā rathiyaṁ siṅghāṭakena
siṅghāṭakaṁ parinetvā dakkhiṇena dvārena nikkhāmetvā dakkhiṇato nagarassa
sīsaṁ chindathāti tamenaṁ rañño purisā daḷhāya rajjuyā pacchābāhaṁ
rathiyā rathiyaṁ siṅghāṭakena siṅghāṭakaṁ parinetvā dakkhiṇena dvārena
nikkhāmetvā dakkhiṇato nagarassa sīsaṁ chindeyyuṁ taṁ kiṁ maññasi
susima api nu so puriso tatonidānaṁ dukkhadomanassaṁ
paṭisaṁvedayethāti <note n="1">Ma. Yu. paṭisaṁvediyethāti.</note>. Evaṁ bhante.
<p n="304"/>Yaṁ kho so susima puriso tatonidānaṁ dukkhadomanassaṁ
paṭisaṁvedayetha <note n="1">Ma. Yu. paṭisaṁvediyethāti.</note> yāva evaṁ svākkhāte dhammavinaye dhammatthenakassa
pabbajjā ayaṁ tato dukkhavipākatarā ca kaṭukavipākatarā ca apica
vinipātāya saṁvattati yato ca kho tvaṁ susima accayaṁ accayato
disvā yathādhammaṁ paṭikarosi tante mayaṁ paṭiggaṇhāma vuḍḍhi
hesā susima ariyassa vinaye yo accayaṁ accayato disvā
<pb n="2.157"/>
Yathādhammaṁ paṭikaroti āyatiṁ <note n="1">Ma. Yu. ca.</note> saṁvaraṁ āpajjatīti. Dasamaṁ.
Mahāvaggo sattamo.
Tassa uddānaṁ
dve assutavatā vuttā puttamaṁsena cāparaṁ
atthirāgo ca nagaraṁ sammasaṁ naḷakalāpiyaṁ
kosambī upayanti ca dasamo vutto susimenāti <note n="2">Ma. Yu. dasamo sūsimena cāti.</note>.
<p rend="subhead" check="nosid">8, samaṇabrāhmaṇavaggo</p>
<p rend="subhead" sid="71">1, jarāmaraṇasuttaṃ</p>
<pb n="2.158"/>
Samaṇabrāhmaṇavaggo aṭṭhamo
<p n="305"/>Evamme sutaṁ ekaṁ samayaṁ bhagavā sāvatthiyaṁ viharati
jetavane anāthapiṇḍikassa ārāme.
<p n="306"/>Tatra kho bhagavā ... Ye hi keci bhikkhave samaṇā
vā brāhmaṇā vā jarāmaraṇaṁ nappajānanti jarāmaraṇasamudayaṁ
nappajānanti jarāmaraṇanirodhaṁ nappajānanti jarāmaraṇanirodhagāminiṁ
paṭipadaṁ nappajānanti na mete bhikkhave samaṇā vā brāhmaṇā
vā samaṇesu vā samaṇasammatā brāhmaṇesu vā brāhmaṇasammatā
na ca pana te āyasmanto sāmaññatthaṁ vā brāhmaññatthaṁ vā
diṭṭheva dhamme sayaṁ abhiññā sacchikatvā upasampajja viharanti.
<p n="307"/>Ye ca kho keci bhikkhave samaṇā vā brāhmaṇā vā
jarāmaraṇaṁ pajānanti .pe. Te khome bhikkhave samaṇā vā brāhmaṇā
vā samaṇesu ceva samaṇasammatā brāhmaṇesu ca brāhmaṇasammatā
te ca panāyasmanto sāmaññatthañca brāhmaññatthañca diṭṭheva
dhamme sayaṁ abhiññā sacchikatvā upasampajja viharantīti. Suttanto
eko.
<p rend="subhead" sid="72-81">2-11, jātisuttādidasakaṃ</p>
<p n="308"/>Evamme sutaṁ .pe. Jātiṁ nappajānanti .pe. Bhavaṁ
nappajānanti ... Upādānaṁ nappajānanti ... Taṇhaṁ nappajānanti ...
Vedanaṁ nappajānanti ... Phassaṁ nappajānanti ... <pb ed="P" n="2.130" set="S"/>Saḷāyatanaṁ nappajānanti ...
<pb n="2.159"/>
Nāmarūpaṁ nappajānanti ... Viññāṇaṁ nappajānanti ... Saṅkhāre
nappajānanti saṅkhārasamudayaṁ nappajānanti saṅkhāranirodhaṁ nappajānanti
saṅkhāranirodhagāminiṁ paṭipadaṁ nappajānanti .pe. Sayaṁ abhiññā
sacchikatvā upasampajja viharantīti. Ekādasamaṁ.
Samaṇabrāhmaṇavaggo aṭṭhamo.
Tassa uddānaṁ
paccayekādasa vuttā catusaccavibhajjanā
samaṇabrāhmaṇavaggo nidānaṁ <note n="1">Ma. Yu. nidāne.</note> bhavati aṭṭhamaṁ <note n="2">Ma. aṭṭhamo.</note>.
<note n="3">Yu. ayaṁ.</note> Vaggassa uddānaṁ
buddho āhāradasabalo <note n="4">Yu. āhāradasabalaṁ. </note> kaḷāraṁ gahapatipañcamaṁ
dukkhavaggo <note n="5">Yu. rukkhavaggo.</note> mahāvaggo aṭṭhamaṁ samaṇabrāhmaṇanti.
<p rend="subhead" check="nosid">9, antarapeyyālaṃ</p>
<p rend="subhead" sid="82">1, satthusuttaṃ</p>
<pb n="2.160"/>
Antarapeyyālo navamo
<p n="309"/>Sāvatthiyaṁ viharati ... Tatra kho bhagavā ... Jarāmaraṇaṁ
bhikkhave ajānatā apassatā yathābhūtaṁ jarāmaraṇe yathābhūtaṁ ñāṇāya
satthā pariyesitabbo jarāmaraṇasamudayaṁ ajānatā apassatā yathābhūtaṁ
jarāmaraṇasamudaye yathābhūtaṁ ñāṇāya satthā pariyesitabbo
jarāmaraṇanirodhaṁ ajānatā apassatā yathābhūtaṁ jarāmaraṇanirodhe
yathābhūtaṁ ñāṇāya satthā pariyesitabbo jarāmaraṇanirodhāminiṁ paṭipadaṁ
ajānatā apassatā yathābhūtaṁ jarāmaraṇanirodhagāminiyā paṭipadāya
yathābhūtaṁ ñāṇāya satthā pariyesitabboti.
[sabbesaṁ evaṁ peyyālo] <note n="1">Ma. Yu. suttanto eko.</note>
<p rend="subhead" sid="83-92">2-11, dutiyasatthusuttādidasakaṃ</p>
jātiṁ bhikkhave ajānatā apassatā yathābhūtaṁ ... Bhavaṁ bhikkhave ajānatā
apassatā yathābhūtaṁ ... Upādānaṁ bhikkhave ajānatā apassatā
yathābhūtaṁ ... Taṇhaṁ bhikkhave ajānatā apassatā yathābhūtaṁ ... Vedanaṁ
bhikkhave ajānatā apassatā yathābhūtaṁ ... Phassaṁ bhikkhave ajānatā
apassatā yathābhūtaṁ ... Saḷāyatanaṁ bhikkhave ajānatā apassatā yathābhūtaṁ ...
Nāmarūpaṁ bhikkhave ajānatā apassatā yathābhūtaṁ ... Viññāṇaṁ
bhikkhave ajānatā apassatā yathābhūtaṁ ... Saṅkhāre bhikkhave ajānatā
apassatā yathābhūtaṁ saṅkhāresu yathābhūtaṁ ñāṇāya satthā pariyesitabbo
saṅkhārasamudayaṁ ajānatā apassatā yathābhūtaṁ saṅkhārasamudaye yathābhūtaṁ
ñāṇāya satthā pariyesitabbo saṅkhāranirodhaṁ ajānatā apassatā
<pb n="2.161"/>
Yathābhūtaṁ saṅkhāranirodhe yathābhūtaṁ ñāṇāya satthā pariyesitabbo
saṅkhāranirodhagāminiṁ paṭipadaṁ ajānatā apassatā yathābhūtaṁ saṅkhāranirodhagāminiyā
paṭipadāya yathābhūtaṁ ñāṇāya satthā pariyesitabboti.
[sabbesaṁ catusaccikaṁ kātabbaṁ suttanto eko <note n="1">Ma. Yu. idaṁ pāṭhadvayaṁ natthi.</note>].
<p rend="subhead" sid="93-103">2-12, sikkhāsuttādipeyyālaekādasakaṃ</p>
<p n="310"/>Jarāmaraṇaṁ bhikkhave ajānatā apassatā yathābhūtaṁ
jarāmaraṇe yathābhūtaṁ ñāṇāya sikkhā karaṇīyā.
[evaṁ peyyālo catusaccikaṁ <pb ed="P" n="2.132" set="S"/>kātabbaṁ]
yogo karaṇīyo ... Chando karaṇīyo ... Ussoḷhī karaṇīyā <note n="2">Yu. ussoḷhi karaṇīyo.</note> ...
Appaṭivānī karaṇīyā ... Ātappaṁ karaṇīyaṁ ... Viriyaṁ karaṇīyaṁ ... Sātaccaṁ
karaṇīyaṁ ... Sati karaṇīyā ... Sampajaññaṁ karaṇīyaṁ ... Appamādo karaṇīyoti.
Antarapeyyālo navamo.
Tassa uddānaṁ
satthā sikkhā <pb ed="P" n="2.133" set="S"/>ca yogo ca chando ussoḷhi pañcamī
appaṭivāniyātappaṁ <note n="3">Yu.  appaṭivānīyātappaṁ.</note> viriyaṁ sātacca <note n="4">Yu. sātaccaṁ.</note> vuccati
sati ca sampajaññañca appamādena dvādasāti.
Suttantā antarapeyyālā niṭṭhitā.
Pare te dvādasa honti suttā dvattiṁsa satāni ca
catusaccena te vuttā peyyālā antaramhi yeti.
Antarapeyyālesu <note n="5">Yu. antarapeyyāle hi.</note> uddānaṁ samattaṁ.
</xml>