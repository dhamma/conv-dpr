<xml src="a10-10.xml">
<readunit id="a10-10">(10) 5. upālivaggo</readunit>
<p rend="subhead" sid="1">1, kāmabhogīsuttaṃ</p>
Upāsakavaggo pañcamo
<p n="91"/>Ekaṁ samayaṁ bhagavā sāvatthiyaṁ viharati jetavane anāthapiṇḍikassa
ārāme. Athakho anāthapiṇḍiko gahapati yena bhagavā
tenupasaṅkami upasaṅkamitvā bhagavantaṁ abhivādetvā ekamantaṁ nisīdi.
Ekamantaṁ nisinnaṁ kho anāthapiṇḍikaṁ gahapatiṁ bhagavā etadavoca dasayime
gahapati kāmabhogino santo saṁvijjamānā lokasmiṁ katame dasa idha
gahapati ekacco kāmabhogī adhammena bhoge pariyesati sāhasena adhammena
bhoge pariyesitvā sāhasena na attānaṁ sukheti <note n="3">Ma. na saddo atthi.</note> pineti na saṁvibhajati
na puññāni karoti idha pana gahapati ekacco kāmabhogī adhammena
bhoge pariyesati sāhasena adhammena bhoge pariyesitvā sāhasena
attānaṁ sukheti pineti na saṁvibhajati na puññāni karoti idha
<pb n="10.189"/>
Pana gahapati ekacco kāmabhogī adhammena bhoge pariyesati sāhasena
adhammena bhoge pariyesitvā sāhasena attānaṁ sukheti pineti saṁvibhajati
puññāni karoti idha pana gahapati ekacco kāmabhogī dhammādhammena
bhoge pariyesati sāhasenapi asāhasenapi dhammādhammena bhoge pariyesitvā
sāhasenapi asāhasenapi na attānaṁ sukheti pineti na saṁvibhajati
na puññāni karoti idha pana gahapati ekacco kāmabhogī dhammādhammena
bhoge pariyesati sāhasenapi asāhasenapi dhammādhammena bhoge
pariyesitvā sāhasenapi asāhasenapi attānaṁ sukheti pineti na saṁvibhajati
na puññāni karoti idha pana gahapati ekacco kāmabhogī dhammādhammena
bhoge pariyesati sāhasenapi asāhasenapi dhammādhammena bhoge
pariyesitvā sāhasenapi asāhasenapi attānaṁ sukheti pineti saṁvibhajati
puññāni karoti idha pana gahapati ekacco kāmabhogī dhammena
bhoge pariyesati asāhasena dhammena bhoge pariyesitvā asāhasena
na attānaṁ sukheti pineti na saṁvibhajati na puññāni karoti
idha pana gahapati <pb ed="P" n="5.178" set="A"/>ekacco kāmabhogī dhammena bhoge pariyesati asāhasena
dhammena bhoge pariyesitvā asāhasena attānaṁ sukheti pineti na
saṁvibhajati na puññāni karoti idha pana gahapati ekacco kāmabhogī
dhammena bhoge pariyesati asāhasena dhammena bhoge pariyesitvā
asāhasena attānaṁ sukheti pineti saṁvibhajati puññāni karoti te
ca bhoge gadhito mucchito ajjhāpanno <note n="1">Ma. ajjhopanno.</note> anādīnavadassāvī anissaraṇapañño
<pb n="10.190"/>
Paribhuñjati idha pana gahapati ekacco kāmabhogī dhammena
bhoge pariyesati asāhasena dhammena bhoge pariyesitvā asāhasena
attānaṁ sukheti pineti saṁvibhajati puññāni karoti te ca bhoge
agadhito amucchito anajjhāpanno ādīnavadassāvī nissaraṇapañño paribhuñjati
tatra gahapati yvāyaṁ kāmabhogī adhammena bhoge pariyesati
sāhasena adhammena bhoge pariyesitvā sāhasena na attānaṁ sukheti
pineti na saṁvibhajati na puññāni karoti ayaṁ gahapati kāmabhogī
tīhi ṭhānehi gārayho adhammena bhoge pariyesati sāhasenāti iminā
paṭhamena ṭhānena gārayho na attānaṁ sukheti pinetīti iminā dutiyena
ṭhānena gārayho na saṁvibhajati na puññāni karotīti iminā tatiyena
ṭhānena gārayho ayaṁ gahapati kāmabhogī imehi tīhi ṭhānehi
gārayho tatra gahapati yvāyaṁ kāmabhogī adhammena bhoge pariyesati
sāhasena adhammena bhoge pariyesitvā sāhasena attānaṁ sukheti
pineti na saṁvibhajati na puññāni karoti ayaṁ gahapati kāmabhogī
dvīhi ṭhānehi gārayho ekena ṭhānena pāsaṁso adhammena bhoge
pariyesati sāhasenāti iminā paṭhamena ṭhānena gārayho attānaṁ
sukheti pinetīti iminā ekena ṭhānena pāsaṁso na saṁvibhajati na
puññāni karotīti iminā dutiyena ṭhānena gārayho ayaṁ gahapati
kāmabhogī <pb ed="P" n="5.179" set="A"/>imehi dvīhi ṭhānehi gārayho iminā ekena ṭhānena
pāsaṁso tatra gahapati yvāyaṁ kāmabhogī adhammena bhoge pariyesati
<pb n="10.191"/>
Sāhasena adhammena bhoge pariyesitvā sāhasena attānaṁ sukheti
pineti saṁvibhajati puññāni karoti ayaṁ gahapati kāmabhogī ekena
ṭhānena gārayho dvīhi ṭhānehi pāsaṁso adhammena bhoge pariyesati
sāhasenāti iminā ekena ṭhānena gārayho attānaṁ sukheti pinetīti
iminā paṭhamena ṭhānena pāsaṁso saṁvibhajati puññāni karotīti iminā
dutiyena ṭhānena pāsaṁso ayaṁ gahapati kāmabhogī iminā ekena
ṭhānena gārayho imehi dvīhi ṭhānehi pāsaṁso tatra gahapati
yvāyaṁ kāmabhogī dhammādhammena bhoge pariyesati sāhasenapi asāhasenapi
dhammādhammena bhoge pariyesitvā sāhasenapi asāhasenapi na attānaṁ
sukheti pineti na saṁvibhajati na puññāni karoti ayaṁ gahapati
kāmabhogī ekena ṭhānena pāsaṁso tīhi ṭhānehi gārayho dhammena
bhoge pariyesati asāhasenāti iminā ekena ṭhānena pāsaṁso adhammena
bhoge pariyesati sāhasenāti iminā paṭhamena ṭhāne gārayho na
attānaṁ sukheti pinetīti iminā dutiyena ṭhānena gārayho na saṁvibhajati
na puññāni karotīti iminā tatiyena ṭhānena gārayho ayaṁ gahapati
kāmabhogī iminā paṭhamena ṭhānena pāsaṁso imehi tīhi ṭhānehi
gārayho tatra gahapati yvāyaṁ kāmabhogī dhammādhammena bhoge pariyesati
sāhasenapi asāhasenapi dhammādhammena bhoge pariyesitvā sāhasenapi
asāhasenapi attānaṁ sukheti pineti na saṁvibhajati na puññāni
karoti ayaṁ gahapati kāmabhogī dvīhi ṭhānehi pāsaṁso dvīhi ṭhānehi
<pb n="10.192"/>
Gārayho dhammena bhoge pariyesati asāhasenāti iminā paṭhamena
ṭhānena pāsaṁso adhammena bhoge sāhasenāti iminā paṭhamena ṭhānena
gārayho attānaṁ sukheti pinetīti iminā dutiyena ṭhānena pāsaṁso
na saṁvibhajati na puññāni karotīti iminā dutiyena ṭhānena gārayho
ayaṁ gahapati kāmabhogī imehi dvīhi ṭhānehi pāsaṁso imehi dvīhi
ṭhānehi gārayho tatra gahapati yvāyaṁ kāmabhogī dhammādhammena bhoge
pariyesati sāhasenapi asāhasenapi dhammādhammena bhoge pariyesitvā
sāhasenapi asāhasenapi attānaṁ sukheti pineti saṁvibhajati puññāni
karoti ayaṁ gahapati kāmabhogī tīhi ṭhānehi pāsaṁso ekena ṭhānena
gārayho dhammena bhoge pariyesati asāhasenāti iminā paṭhamena
ṭhānena pāsaṁso adhammena bhoge pariyesati sāhasenāti iminā ekena
ṭhānena gārayho attānaṁ sukheti pinetīti iminā dutiyena ṭhānena
pāsaṁso saṁvibhajati puññāni karotīti iminā tatiyena ṭhānena pāsaṁso
ayaṁ gahapati kāmabhogī imehi tīhi ṭhānehi pāsaṁso iminā ekena
ṭhānena gārayho tatra gahapati yvāyaṁ kāmabhogī dhammena bhoge
pariyesati asāhasena dhammena bhoge pariyesitvā asāhasena na
attānaṁ sukheti pineti na saṁvibhajati na puññāni karoti ayaṁ
gahapati kāmabhogī ekena ṭhānena pāsaṁso dvīhi ṭhānehi gārayho
dhammena bhoge pariyesati asāhasenāti iminā ekena ṭhānena pāsaṁso
na attānaṁ sukheti pinetīti iminā paṭhamena ṭhānena gārayho na
<pb n="10.193"/>
Saṁvibhajati na puññāni karotīti iminā dutiyena ṭhānena gārayho ayaṁ
gahapati kāmabhogī iminā ekena ṭhānena pāsaṁso imehi dvīhi
ṭhānehi gārayho tatra gahapati yvāyaṁ kāmabhogī dhammena bhoge
pariyesati asāhasena dhammena bhoge pariyesitvā asāhasena attānaṁ
sukheti pineti na saṁvibhajati na puññāni karoti ayaṁ gahapati
kāmabhogī dvīhi ṭhānehi pāsaṁso ekena ṭhānena gārayho dhammena
bhoge pariyesati asāhasenāti iminā paṭhamena ṭhānena pāsaṁso attānaṁ
sukheti pinetīti iminā dutiyena ṭhānena pāsaṁso <pb ed="P" n="5.181" set="A"/>na saṁvibhajati na
puññāni karotīti iminā ekena ṭhānena gārayho ayaṁ gahapati
kāmabhogī imehi dvīhi ṭhānehi pāsaṁso iminā ekena ṭhānena
gārayho tatra gahapati yvāyaṁ kāmabhogī dhammena bhoge pariyesati
asāhasena dhammena bhoge pariyesitvā asāhasena attānaṁ sukheti
pineti saṁvibhajati puññāni karoti te ca bhoge gadhito mucchito
ajjhāpanno anādīnavadassāvī anissaraṇapañño paribhuñjati ayaṁ
gahapati kāmabhogī tīhi ṭhānehi pāsaṁso ekena ṭhānena gārayho
dhammena bhoge pariyesati asāhasenāti iminā paṭhamena ṭhānena pāsaṁso
attānaṁ sukheti pinetīti iminā dutiyena ṭhānena pāsaṁso saṁvibhajati
puññāni karotīti iminā tatiyena ṭhānena pāsaṁso te ca bhoge
gadhito mucchito ajjhāpanno anādīnavadassāvī anissaraṇapañño
<pb n="10.194"/>
Paribhuñjatīti iminā ekena ṭhānena gārayho ayaṁ gahapati kāmabhogī
imehi tīhi ṭhānehi pāsaṁso iminā ekena ṭhānena gārayho tatra
gahapati yvāyaṁ kāmabhogī dhammena bhoge pariyesati asāhasena dhammena
bhoge pariyesitvā asāhasena attānaṁ sukheti pineti saṁvibhajati
puññāni karoti te ca bhoge agadhito amucchito anajjhāpanno
ādīnavadassāvī nissaraṇapañño paribhuñjati ayaṁ gahapati kāmabhogī
catūhi ṭhānehi pāsaṁso dhammena bhoge pariyesati asāhasenāti iminā
paṭhamena ṭhānena pāsaṁso attānaṁ sukheti pinetīti iminā dutiyena
ṭhānena pāsaṁso saṁvibhajati puññāni karotīti iminā tatiyena ṭhānena
pāsaṁso te ca bhoge agadhito amucchito anajjhāpanno ādīnavadassāvī
nissaraṇapañño paribhuñjatīti iminā catutthena ṭhānena pāsaṁso
ayaṁ gahapati kāmabhogī imehi catūhi ṭhānehi pāsaṁso ime kho
gahapati dasa kāmabhogino santo saṁvijjamānā lokasmiṁ imesaṁ kho
gahapati <pb ed="P" n="5.182" set="A"/>dasannaṁ kāmabhogīnaṁ yvāyaṁ kāmabhogī dhammena bhoge pariyesati
asāhasena dhammena bhoge pariyesitvā asāhasena attānaṁ sukheti
pineti saṁvibhajati puññāni karoti te ca bhoge agadhito amucchito
anajjhāpanno ādīnavadassāvī nissaraṇapañño paribhuñjati ayaṁ imesaṁ
dasannaṁ kāmabhogīnaṁ aggo ca seṭṭho ca pāmokkho ca uttamo ca
pavaro ca seyyathāpi gahapati gavā khīraṁ khīramhā dadhi dadhimhā navanītaṁ
navanītamhā sappi sappimhā sappimaṇḍo tattha aggamakkhāyati evameva
<pb n="10.195"/>
Kho gahapati imesaṁ dasannaṁ kāmabhogīnaṁ yvāyaṁ kāmabhogī dhammena bhoge
pariyesati asāhasena dhammena bhoge pariyesitvā asāhasena attānaṁ
sukheti pineti saṁvibhajati puññāni karoti te ca bhoge agadhito
amucchito anajjhāpanno ādīnavadassāvī nissaraṇapañño paribhuñjati
ayaṁ imesaṁ dasannaṁ kāmabhogīnaṁ aggo ca seṭṭho ca pāmokkho ca
uttamo ca pavaro cāti.
<p rend="subhead" sid="2">2, bhayasuttaṃ</p>
<p n="92"/>Athakho anāthapiṇḍiko gahapati yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. Ekamantaṁ
nisinnaṁ kho anāthapiṇḍikaṁ gahapatiṁ bhagavā etadavoca yato
kho gahapati ariyasāvakassa pañca bhayāni verāni vūpasantāni honti
catūhi <note n="1">Ma. casaddo dissati.</note> sotāpattiyaṅgehi samannāgato hoti ariyo cassa ñāyo
paññāya sudiṭṭho hoti suppaṭividdho so ākaṅkhamāno attanāva
attānaṁ byākareyya khīṇanirayomhi khīṇatiracchānayoni khīṇapittivisayo
khīṇāpāyaduggativinipāto sotāpannohamasmi avinipātadhammo niyato
sambodhiparāyanoti. Katamāni pañca bhayāni verāni vūpasantāni honti
yaṁ gahapati pāṇātipātī pāṇātipātapaccayā diṭṭhadhammikampi bhayaṁ veraṁ
pasavati samparāyikampi bhayaṁ veraṁ pasavati cetasikampi dukkhaṁ domanassaṁ
paṭisaṁvedeti pāṇātipātā paṭivirato neva diṭṭhadhammikaṁ <note n="2">Ma. sabbatthavāresu diṭṭhadhammikampi ...  samparāyikampi ... cetasikampi.</note> bhayaṁ veraṁ
pasavati na samparāyikaṁ bhayaṁ veraṁ pasavati na cetasikaṁ dukkhaṁ domanassaṁ
paṭisaṁvedeti pāṇātipātā paṭiviratassa evantaṁ bhayaṁ veraṁ vūpasantaṁ
<pb n="10.196"/>
Hoti yaṁ gahapati adinnādāyī ... Kāmesu micchācārī ... Musāvādī ...
Surāmerayamajjapamādaṭṭhāyī surāmerayamajjapamādaṭṭhānapaccayā diṭṭhadhammikampi
bhayaṁ veraṁ pasavati samparāyikampi bhayaṁ veraṁ pasavati cetasikampi
dukkhaṁ domanassaṁ paṭisaṁvedeti surāmerayamajjapamādaṭṭhānā paṭivirato
neva diṭṭhadhammikaṁ bhayaṁ veraṁ pasavati na samparāyikaṁ bhayaṁ veraṁ pasavati
na cetasikaṁ dukkhaṁ domanassaṁ paṭisaṁvedeti surāmerayamajjapamādaṭṭhānā
paṭiviratassa evantaṁ bhayaṁ veraṁ vūpasantaṁ hoti imāni pañca bhayāni
verāni vūpasantāni honti. Katamehi catūhi sotāpattiyaṅgehi samannāgato
hoti idha gahapati ariyasāvako buddhe aveccappasādena samannāgato
hoti itipi so bhagavā arahaṁ sammāsambuddho vijjācaraṇasampanno
sugato lokavidū anuttaro purisadammasārathi satthā devamanussānaṁ buddho
bhagavāti dhamme aveccappasādena samannāgato hoti svākkhāto
bhagavatā dhammo sandiṭṭhiko akāliko ehipassiko opanayiko paccattaṁ
veditabbo viññūhīti saṅghe aveccappasādena samannāgato hoti
supaṭipanno bhagavato sāvakasaṅgho ujupaṭipanno bhagavato sāvakasaṅgho
ñāyapaṭipanno bhagavato sāvakasaṅgho sāmīcipaṭipanno bhagavato sāvakasaṅgho
yadidaṁ cattāri purisayugāni aṭṭha purisapuggalā esa bhagavato
sāvakasaṅgho āhuneyyo pāhuneyyo dakkhiṇeyyo añjalikaraṇīyo <pb ed="P" n="5.184" set="A"/>anuttaraṁ
puññakkhettaṁ lokassāti ariyakantehi sīlehi samannāgato hoti
akhaṇḍehi acchiddehi asabalehi akammāsehi bhujjissehi viññūpasaṭṭhehi
<pb n="10.197"/>
Aparāmaṭṭhehi samādhisaṁvattanikehi imehi catūhi sotāpattiyaṅgehi
samannāgato hoti. Katamo cassa ariyo ñāyo paññāya sudiṭṭho hoti
suppaṭividdho idha gahapati ariyasāvako iti paṭisañcikkhati iti
imasmiṁ sati idaṁ hoti imassuppādā idaṁ uppajjati imasmiṁ
asati idaṁ na hoti imassa nirodhā idaṁ nirujjhati yadidaṁ
avijjāpaccayā saṅkhārā saṅkhārapaccayā viññāṇaṁ viññāṇapaccayā
nāmarūpaṁ nāmarūpapaccayā saḷāyatanaṁ saḷātanapaccayā phasso phassapaccayā
vedanā vedanāpaccayā taṇhā taṇhāpaccayā upādānaṁ
upādānapaccayā bhavo bhavapaccayā jāti jātipaccayā jarāmaraṇaṁ
sokaparidevadukkhadomanassupāyāsā sambhavanti evametassa kevalassa
dukkhakkhandhassa samudayo hoti avijjāya tveva asesavirāganirodhā
saṅkhāranirodho saṅkhāranirodhā viññāṇanirodho viññāṇanirodhā
nāmarūpanirodho nāmarūpanirodhā saḷāyatananirodho saḷāyatananirodhā
phassanirodho phassanirodhā vedanānirodho vedanānirodhā taṇhānirodho
taṇhānirodhā upādānanirodho upādānanirodhā bhavanirodho bhavanirodhā
jātinirodho jātinirodhā jarāmaraṇaṁ sokaparidevadukkhadomanassupāyāsā
nirujjhanti evametassa kevalassa dukkhakkhandhassa nirodho hoti ayañcassa
ariyo ñāyo paññāya sudiṭṭho hoti suppaṭividdho. Yato kho
gahapati ariyasāvakassa imāni pañca bhayāni verāni vūpasantāni honti
imehi catūhi sotāpattiyaṅgehi samannāgato hoti ayañcassa ariyo
<pb n="10.198"/>
Ñāyo paññāya sudiṭṭho hoti suppaṭividdho so ākaṅkhamāno
attanāva attānaṁ byākareyya khīṇanirayomhi khīṇatiracchānayoni
khīṇapittivisayo khīṇāpāyaduggativinipāto sotāpannohamasmi
avinipātadhammo <pb ed="P" n="5.185" set="A"/>niyato sambodhiparāyanoti.
<p rend="subhead" sid="3">3, kiṃdiṭṭhikasuttaṃ</p>
<p n="93"/>Ekaṁ samayaṁ bhagavā sāvatthiyaṁ viharati jetavane
anāthapiṇḍikassa ārāme. Athakho anāthapiṇḍiko gahapati divādivassa
sāvatthiyā nikkhami bhagavantaṁ dassanāya athakho anāthapiṇḍikassa
gahapatissa etadahosi akālo kho tāva bhagavantaṁ dassanāya paṭisallīno
bhagavā manobhāvanīyānampi bhikkhūnaṁ akālo dassanāya paṭisallīnā
manobhāvanīyā bhikkhū yannūnāhaṁ yena aññatitthiyānaṁ paribbājakānaṁ
ārāmo tenupasaṅkameyyanti athakho anāthapiṇḍiko gahapati yena
aññatitthiyānaṁ paribbājakānaṁ ārāmo tenupasaṅkami. Tena kho
pana samayena aññatitthiyā paribbājakā saṅgamma samāgamma unnādino
uccāsaddā mahāsaddā <note n="1">Ma. uccāsaddamahāsaddā.</note> anekavihitaṁ tiracchānakathaṁ kathentā nisinnā
honti addasaṁsu kho te aññatitthiyā paribbājakā anāthapiṇḍikaṁ
gahapatiṁ dūratova āgacchantaṁ disvāna aññamaññaṁ saṇṭhapesuṁ
appasaddā bhonto hontu mā bhonto saddamakattha ayaṁ
anāthapiṇḍiko gahapati <note n="2">Ma. ārāmanti dissati.</note> āgacchati samaṇassa gotamassa sāvako
yāvatā kho pana samaṇassa gotamassa sāvakā gihī odātavasanā sāvatthiyaṁ
paṭivasanti ayaṁ tesaṁ aññataro anāthapiṇḍiko gahapati
<pb n="10.199"/>
Appasaddakāmā kho pana te āyasmanto appasaddavinītā appasaddassa
vaṇṇavādino appeva nāma appasaddaṁ parisaṁ viditvā upasaṅkamitabbaṁ
maññeyyāti athakho te <note n="1">Ma. aññatitthiyāti dissati.</note> paribbājakā tuṇhī ahesuṁ. Athakho
anāthapiṇḍiko gahapati yena te <note n="2">Ma. aññatitthiyāti dissati.</note> paribbājakā tenupasaṅkami
upasaṅkamitvā tehi <pb ed="P" n="5.186" set="A"/>aññatitthiyehi paribbājakehi saddhiṁ sammodi
sammodanīyaṁ kathaṁ sārāṇīyaṁ vītisāretvā ekamantaṁ nisīdi. Ekamantaṁ
nisinnaṁ kho anāthapiṇḍikaṁ te aññatitthiyā paribbājakā etadavocuṁ
vadehi gahapati kiṁdiṭṭhiko samaṇo gotamoti. Na kho ahaṁ bhante bhagavato
sabbaṁ diṭṭhiṁ jānāmīti. Idāni kira tvaṁ gahapati na samaṇassa gotamassa
sabbaṁ diṭṭhiṁ jānāsi vadehi gahapati kiṁdiṭṭhikā bhikkhūti. Bhikkhūnaṁpi
kho ahaṁ bhante na sabbaṁ diṭṭhiṁ jānāmīti. Iti kira tvaṁ gahapati
na samaṇassa gotamassa sabbaṁ diṭṭhiṁ jānāsi napi bhikkhūnaṁ sabbaṁ
diṭṭhiṁ jānāsi vadehi gahapati kiṁdiṭṭhikosi tuvanti. Etaṁ kho bhante
amhehi na dukkaraṁ byākātuṁ yaṁdiṭṭhikā mayanti iṅgha tāva āyasmanto
yathāsakāni diṭṭhigatāni byākarontu pacchāpetaṁ amhehi na dukkaraṁ
bhavissati byākātuṁ yaṁdiṭṭhikā mayanti. Evaṁ vutte aññataro
paribbājako anāthapiṇḍikaṁ gahapatiṁ etadavoca sassato loko idameva
saccaṁ moghamaññanti evaṁdiṭṭhiko ahaṁ gahapatīti. Aññataropi
kho paribbājako anāthapiṇḍikaṁ gahapatiṁ etadavoca asassato loko
idameva saccaṁ moghamaññanti evaṁdiṭṭhiko ahaṁ gahapatīti. Aññataropi
<pb n="10.200"/>
Kho paribbājako anāthapiṇḍikaṁ gahapatiṁ etadavoca antavā loko ...
Anantavā loko ... Taṁ jīvaṁ taṁ sarīraṁ ... Aññaṁ jīvaṁ aññaṁ sarīraṁ ...
Hoti tathāgato parammaraṇā ... Na hoti tathāgato parammaraṇā ... Hoti
ca na ca hoti tathāgato parammaraṇā ... Neva hoti na na hoti
tathāgato parammaraṇā idameva saccaṁ moghamaññanti evaṁdiṭṭhiko
ahaṁ gahapatīti. Evaṁ vutte anāthapiṇḍiko gahapati te paribbājake
etadavoca yvāyaṁ bhante āyasmā evamāha <pb ed="P" n="5.187" set="A"/>sassato loko
idameva saccaṁ moghamaññanti evaṁdiṭṭhiko ahaṁ gahapatīti imassa
ayamāyasmato diṭṭhi attano vā ayoniso manasikārahetu uppannā
paraghosapaccayā <note n="1">Po. Ma. sabbatthavāresu parato ghosapaccayā.</note> vā sā kho panesā diṭṭhi bhūtā saṅkhatā cetayitā
paṭiccasamuppannā yaṁ kho pana kiñci bhūtaṁ saṅkhataṁ cetayitaṁ
paṭiccasamuppannaṁ tadaniccaṁ yadaniccaṁ taṁ dukkhaṁ yaṁ dukkhaṁ tadeva <note n="2">Po. Ma. tadeveso.</note>
so āyasmā allīno tadeva so āyasmā ajjhūpagato yopāyaṁ
bhante āyasmā evamāha asassato loko idameva saccaṁ
moghamaññanti evaṁdiṭṭhiko ahaṁ gahapatīti imassāpi ayamāyasmato
diṭṭhi attano vā ayoniso manasikārahetu uppannā paraghosapaccayā
vā sā kho panesā diṭṭhi bhūtā saṅkhatā cetayitā paṭiccasamuppannā yaṁ
kho pana kiñci bhūtaṁ saṅkhataṁ cetayitaṁ paṭiccasamuppannaṁ tadaniccaṁ yadaniccaṁ
taṁ dukkhaṁ yaṁ dukkhaṁ tadeva so āyasmā allīno tadeva so
āyasmā ajjhūpagato yopāyaṁ bhante āyasmā evamāha antavā
<pb n="10.201"/>
Loko ... Anantavā loko ... Taṁ jīvaṁ taṁ sarīraṁ ... Aññaṁ jīvaṁ aññaṁ
sarīraṁ ... Hoti tathāgato parammaraṇā ... Na hoti tathāgato parammaraṇā ...
Hoti ca na ca hoti tathāgato parammaraṇā ... Neva hoti na na
hoti tathāgato parammaraṇā idameva saccaṁ moghamaññanti
evaṁdiṭṭhiko ahaṁ gahapatīti imassāpi ayamāyasmato diṭṭhi attano vā
ayoniso manasikārahetu uppannā paraghosapaccayā vā sā kho panesā
diṭṭhi bhūtā saṅkhatā cetayitā paṭiccasamuppannā yaṁ kho pana kiñci
bhūtaṁ saṅkhataṁ cetayitaṁ paṭiccasamuppannaṁ tadaniccaṁ yadaniccaṁ taṁ dukkhaṁ
yaṁ <pb ed="P" n="5.188" set="A"/>dukkhaṁ tadeva so āyasmā allīno tadeva so āyasmā
ajjhūpagatoti. Evaṁ vutte te paribbājakā anāthapiṇḍikaṁ gahapatiṁ
etadavocuṁ byākatāni kho gahapati amhehi sabbeheva yathāsakāni
diṭṭhigatāni vadehi gahapati kiṁdiṭṭhikosi tuvanti. Yaṁ kho pana <note n="1">Ma. Yu. panasaddo natthi.</note>
bhante kiñci bhūtaṁ saṅkhataṁ cetayitaṁ paṭiccasamuppannaṁ tadaniccaṁ yadaniccaṁ
taṁ dukkhaṁ yaṁ dukkhaṁ taṁ netaṁ mama nesohamasmi na meso
attāti evaṁdiṭṭhiko kho ahaṁ bhanteti. Yaṁ kho gahapati kiñci bhūtaṁ
saṅkhataṁ cetayitaṁ paṭiccasamuppannaṁ tadaniccaṁ yadaniccaṁ taṁ dukkhaṁ
yaṁ dukkhaṁ tadeva tvaṁ gahapati allīno tadeva tvaṁ gahapati
ajjhūpagatoti. Yaṁ kho pana bhante kiñci bhūtaṁ saṅkhataṁ cetayitaṁ
paṭiccasamuppannaṁ tadaniccaṁ yadaniccaṁ taṁ dukkhaṁ yaṁ dukkhaṁ taṁ netaṁ mama
nesohamasmi na meso attāti evametaṁ yathābhūtaṁ sammappaññāya
<pb n="10.202"/>
Sudiṭṭhaṁ tassa ca uttariṁ <note n="1">Po. Ma. uttari.</note> nissaraṇaṁ yathābhūtaṁ pajānāmīti. Evaṁ
vutte te paribbājakā tuṇhībhūtā maṅkubhūtā pattakkhandhā adhomukhā
pajjhāyantā appaṭibhāṇā nisīdiṁsu athakho anāthapiṇḍiko gahapati te
paribbājake tuṇhībhūte maṅkubhūte pattakkhandhe adhomukhe pajjhāyante
appaṭibhāṇe viditvā uṭṭhāyāsanā yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi ekamantaṁ nisinno
kho anāthapiṇḍiko gahapati yāvatako ahosi tehi aññatitthiyehi
paribbājakehi saddhiṁ kathāsallāpo taṁ sabbaṁ bhagavato ārocesi.
Sādhu sādhu gahapati evaṁ kho te gahapati moghapurisā kālena kālaṁ
sahadhammena suniggahitaṁ niggahetabbāti athakho bhagavā anāthapiṇḍikaṁ
gahapatiṁ dhammiyā kathāya sandassesi samādapesi samuttejesi sampahaṁsesi.
Athakho anāthapiṇḍiko gahapati <pb ed="P" n="5.189" set="A"/>bhagavatā dhammiyā kathāya sandassito
samādapito samuttejito sampahaṁsito uṭṭhāyāsanā bhagavantaṁ abhivādetvā
padakkhiṇaṁ katvā pakkāmi. Athakho bhagavā acirapakkante anāthapiṇḍike
gahapatimhi bhikkhū āmantesi yopi kho bhikkhave bhikkhu <note n="2">Ma. Yu. bhikkhu vassasatupasampanno imasmiṁ dhammavinaye. </note> dīgharattaṁ
avedhidhammo imasmiṁ dhammavinaye sopi evamevaṁ <note n="3">Po. Ma. evameva. sabbattha īdisameva.</note> aññatitthiye paribbājake
sahadhammena suniggahitaṁ niggaheyya <note n="4">Po. Ma. Yu. niggaṇheyya.  sabbattha īdisameva.</note> yathātaṁ anāthapiṇḍikena gahapatinā
niggahitāti.
<p rend="subhead" sid="4">4, vajjiyamāhitasuttaṃ</p>
<p n="94"/>Ekaṁ samayaṁ bhagavā campāyaṁ viharati gaggarāya pokkharaṇiyā
tīre. Athakho vajjiyamāhito gahapati divādivassa campāya nikkhami
<pb n="10.203"/>
Bhagavantaṁ dassanāya athakho vajjiyamāhitassa gahapatissa etadahosi
akālo kho tāva bhagavantaṁ dassanāya paṭisallīno bhagavā
manobhāvanīyānaṁ <note n="1">Ma. Yu. ... nampi.</note> bhikkhūnaṁ akālo dassanāya paṭisallīnā manobhāvanīyā
bhikkhū yannūnāhaṁ yena aññatitthiyānaṁ paribbājakānaṁ ārāmo
tenupasaṅkameyyanti athakho vajjiyamāhito gahapati yena aññatitthiyānaṁ
paribbājakānaṁ ārāmo tenupasaṅkami. Tena kho pana samayena
aññatitthiyā paribbājakā saṅgamma samāgamma unnādino uccāsaddā
mahāsaddā anekavihitaṁ tiracchānakathaṁ kathentā nisinnā honti addasaṁsu
kho te aññatitthiyā paribbājakā vajjiyamāhitaṁ gahapatiṁ dūratova
āgacchantaṁ disvāna aññamaññaṁ sañṭhapesuṁ appasaddā bhonto hontu
mā bhonto saddamakattha ayaṁ <pb ed="P" n="5.190" set="A"/>vajjiyamāhito gahapati āgacchati samaṇassa
gotamassa sāvako yāvatā kho pana samaṇassa gotamassa sāvakā
gihī odātavasanā campāyaṁ paṭivasanti ayaṁ tesaṁ aññataro
vajjiyamāhito gahapati appasaddakāmā kho pana te āyasmanto
appasaddavinītā appasaddassa vaṇṇavādino appeva nāma appasaddaṁ
parisaṁ viditvā upasaṅkamitabbaṁ maññeyyāti athakho te <note n="2">aññatitthiyā.</note> paribbājakā
tuṇhī ahesuṁ. Athakho vajjiyamāhito gahapati yena <note n="3">aññatitthiyā.</note> paribbājakā
tenupasaṅkami upasaṅkamitvā tehi aññatitthiyehi paribbājakehi saddhiṁ
sammodi sammodanīyaṁ kathaṁ sārāṇīyaṁ vītisāretvā ekamantaṁ nisīdi.
Ekamantaṁ nisinnaṁ kho vajjiyamāhitaṁ gahapatiṁ te <note n="4">aññatitthiyā.</note> paribbājakā etadavocuṁ
<pb n="10.204"/>
Saccaṁ kira gahapati samaṇo gotamo sabbaṁ tapaṁ garahati sabbaṁ tapassiṁ
lūkhājīviṁ ekaṁsena upakkosati upavadatīti. Na kho bhante bhagavā sabbaṁ
tapaṁ garahati napi sabbaṁ tapassiṁ lūkhājīviṁ ekaṁsena upakkosati upavadati
gārayhaṁ kho bhante bhagavā garahati pasaṁsiyaṁ <note n="1">Ma. pasaṁsitabbaṁ.</note> pasaṁsati gārayhaṁ kho
pana bhante bhagavā garahanto pasaṁsiyaṁ pasaṁsanto vibhajavādī <note n="2">Po. Ma. Yu. vibhajavādo.</note> bhagavā na
so bhagavā ettha ekaṁsavādīti <note n="3">Po. Ma. Yu. ekaṁsavādoti. </note>. Evaṁ vutte aññataro paribbājako
vajjiyamāhitaṁ gahapatiṁ etadavoca āgamehi tvaṁ gahapati yassa tvaṁ
samaṇassa gotamassa vaṇṇaṁ bhāsasi so <note n="4">Ma. ayaṁ pāṭho natthi.</note> samaṇo gotamo venayiko
appaññattikoti. Etthapāhaṁ bhante āyasmante vakkhāmi sahadhammena
idaṁ kusalanti bhante bhagavatā paññattaṁ idaṁ akusalanti bhante
bhagavatā paññattaṁ iti kusalākusalaṁ bhagavā paññāyamāno <note n="5">paññāpayamānotipi pāṭho.</note>
sappaññattiko <pb ed="P" n="5.191" set="A"/>na so bhagavā venayiko appaññattikoti. Evaṁ vutte <note n="6">Ma. Yu. te.</note>
paribbājakā tuṇhībhūtā maṅkubhūtā pattakkhandhā adhomukhā pajjhāyantā
appaṭibhāṇā nisīdiṁsu. Athakho vajjiyamāhito gahapati te paribbājake
tuṇhībhūte maṅkubhūte pattakkhandhe adhomukhe pajjhāyante appaṭibhāṇe
viditvā uṭṭhāyāsanā yena bhagavā tenupasaṅkami upasaṅkamitvā
bhagavantaṁ abhivādetvā ekamantaṁ nisīdi ekamantaṁ nisinno kho
vajjiyamāhito gahapati yāvatako ahosi tehi aññatitthiyehi paribbājakehi
saddhiṁ kathāsallāpo taṁ sabbaṁ bhagavato ārocesi. Sādhu sādhu gahapati
<pb n="10.205"/>
Evaṁ kho te gahapati moghapurisā kālena kālaṁ sahadhammena suniggahitaṁ
niggahetabbā nāhaṁ gahapati sabbaṁ tapaṁ tapitabbanti vadāmi na panāhaṁ
gahapati sabbaṁ tapaṁ na tapitabbanti vadāmi nāhaṁ gahapati sabbaṁ samādānaṁ
samāditabbanti vadāmi na panāhaṁ gahapati <note n="1">sabbanti padaṁ bhaṭṭhaṁ maññe.</note> samādānaṁ na samāditabbanti
vadāmi nāhaṁ gahapati sabbaṁ padhānaṁ padahitabbanti vadāmi na panāhaṁ
gahapati sabbaṁ padhānaṁ na padahitabbanti vadāmi nāhaṁ gahapati sabbaṁ
paṭinissaggaṁ paṭinissajjitabboti <note n="2">Ma. Yu. sabbo paṭinissaggo  paṭinissajjitabboti. ito paraṁ eseva nayo. </note> vadāmi na panāhaṁ gahapati <note n="1">sabbanti padaṁ bhaṭṭhaṁ maññe.</note> paṭinissaggaṁ
na paṭinissajjitabboti vadāmi nāhaṁ gahapati sabbaṁ vimuttiṁ
vimuccitabbāti <note n="3">sabbā vimutti vimuccitabbātipi pāṭho.</note> vadāmi na panāhaṁ gahapati sabbaṁ vimuttiṁ na vimuccitabbāti <note n="3">sabbā vimutti vimuccitabbātipi pāṭho.</note>
vadāmi yañhi gahapati tapaṁ tapato akusalā dhammā abhivaḍḍhanti
kusalā dhammā parihāyanti evarūpaṁ tapaṁ na tapitabbanti vadāmi yañca
khvāssa gahapati tapaṁ tapato akusalā dhammā parihāyanti kusalā
dhammā abhivaḍḍhanti evarūpaṁ tapaṁ tapitabbanti vadāmi yañhi gahapati
samādānaṁ samādayato <note n="4">samādiyatotipi pāṭho.</note> akusalā dhammā abhivaḍḍhanti kusalā dhammā
parihāyanti evarūpaṁ samādānaṁ na samāditabbanti vadāmi yañca
khvāssa gahapati samādānaṁ samādayato <note n="4">samādiyatotipi pāṭho.</note> akusalā dhammā parihāyanti kusalā
dhammā abhivaḍḍhanti evarūpaṁ samādānaṁ samāditabbanti vadāmi yañhi
gahapati padhānaṁ padahato akusalā dhammā abhivaḍḍhanti kusalā dhammā
parihāyanti evarūpaṁ padhānaṁ na padahitabbanti vadāmi yañca khvāssa
gahapati padhānaṁ padahato akusalā dhammā parihāyanti kusalā dhammā
<pb n="10.206"/>
Abhivaḍḍhanti evarūpaṁ padhānaṁ padahitabbanti vadāmi yañhi gahapati
paṭinissaggaṁ paṭinissajjato akusalā dhammā abhivaḍḍhanti kusalā dhammā
parihāyanti evarūpo paṭinissaggo na paṭinissajjitabboti vadāmi
yañca khvāssa gahapati paṭinissaggaṁ paṭinissajjato akusalā dhammā
parihāyanti kusalā dhammā abhivaḍḍhanti evarūpo paṭinissaggo
paṭinissajjitabboti vadāmi yañhi gahapati vimuttiṁ vimuccato akusalā
dhammā abhivaḍḍhanti kusalā dhammā parihāyanti evarūpā vimutti
na vimuccitabbāti vadāmi yañca khvāssa gahapati vimuttiṁ vimuccato
akusalā dhammā parihāyanti kusalā dhammā abhivaḍḍhanti evarūpā
vimutti vimuccitabbāti vadāmīti. Athakho vajjiyamāhito gahapati bhagavatā
dhammiyā kathāya sandassito samādapito samuttejito sampahaṁsito
uṭṭhāyāsanā bhagavantaṁ abhivādetvā padakkhiṇaṁ katvā pakkāmi. Athakho
bhagavā acirapakkante vajjiyamāhite gahapatimhi bhikkhū āmantesi yopi
kho <note n="1">Po. Yu. so. Ma. so bhikkhave bhikkhu.</note> bhikkhu dīgharattaṁ apparajakkho imasmiṁ dhammavinaye sopi evamevaṁ
aññatitthiye paribbājake sahadhammena suniggahitaṁ niggaheyya yathātaṁ
vajjiyamāhitena <pb ed="P" n="5.193" set="A"/>gahapatinā niggahitāti.
<p rend="subhead" sid="5">5, uttiyasuttaṃ</p>
<p n="95"/>Athakho uttiyo paribbājako yena bhagavā tenupasaṅkami
upasaṅkamitvā bhagavatā saddhiṁ sammodi sammodanīyaṁ kathaṁ sārāṇīyaṁ
vītisāretvā ekamantaṁ nisīdi ekamantaṁ nisinno kho uttiyo
paribbājako bhagavantaṁ etadavoca kiṁ nu kho bho gotama sassato loko
<pb n="10.207"/>
Idameva saccaṁ moghamaññanti. <note n="1">Po. yanti dissati.</note> Abyākataṁ kho etaṁ uttiya mayā
sassato loko idameva saccaṁ moghamaññanti. Kiṁ pana bho
gotama asassato loko idameva saccaṁ moghamaññanti. Etampi
kho uttiya abyākataṁ mayā asassato loko idameva saccaṁ
moghamaññanti. Kiṁ nu kho bho gotama antavā loko ... Anantavā
loko ... Taṁ jīvaṁ taṁ sarīraṁ ... Aññaṁ jīvaṁ aññaṁ sarīraṁ ... Hoti
tathāgato parammaraṇā ... Na hoti tathāgato parammaraṇā ... Hoti ca
na ca hoti tathāgato parammaraṇā ... Neva hoti na na hoti tathāgato
parammaraṇā idameva saccaṁ moghamaññanti. Etampi kho uttiya
abyākataṁ mayā neva hoti na na hoti tathāgato parammaraṇā
idameva saccaṁ moghamaññanti. Kiṁ nu kho bho gotama sassato
loko idameva saccaṁ moghamaññanti iti puṭṭho samāno abyākataṁ
kho etaṁ uttiya mayā sassato loko idameva saccaṁ
moghamaññanti vadesi kiṁ pana bho gotama asassato loko idameva
saccaṁ moghamaññanti iti puṭṭho samāno etampi kho uttiya
abyākataṁ mayā asassato loko idameva saccaṁ moghamaññanti
vadesi kiṁ nu kho bho gotama antavā loko ... Anantavā loko ...
Taṁ jīvaṁ taṁ sarīraṁ ... Aññaṁ jīvaṁ aññaṁ sarīraṁ ... Hoti tathāgato
parammaraṇā ... Na hoti tathāgato parammaraṇā ... Hoti ca na ca hoti
tathāgato parammaraṇā ... Neva hoti na na hoti tathāgato parammaraṇā
<pb n="10.208"/>
Idameva saccaṁ moghamaññanti iti puṭṭho samāno etampi kho
uttiya abyākataṁ mayā neva hoti na na hoti tathāgato parammaraṇā
idameva saccaṁ moghamaññanti vadesi atha kiñcarahi bhotā gotamena
byākatanti. Abhiññā kho ahaṁ uttiya sāvakānaṁ dhammaṁ desemi
sattānaṁ visuddhiyā sokaparidevānaṁ samatikkamāya dukkhadomanassānaṁ
atthaṅgamāya ñāyassa adhigamāya nibbānassa sacchikiriyāyāti. Yaṁ panetaṁ
bhavaṁ gotamo abhiññā sāvakānaṁ dhammaṁ desesi sattānaṁ visuddhiyā
sokaparidevānaṁ samatikkamāya dukkhadomanassānaṁ atthaṅgamāya ñāyassa
adhigamāya nibbānassa sacchikiriyāya sabbo vā <note n="1">Yu. ca.</note> tena loko niyyāssati <note n="2">Po. Yu. niyyissati. Ma. nīyati. ito paraṁ evaṁ ñātabbaṁ. </note>
upaḍḍho vā tibhāgo vā <note n="3">Po. upaḍḍho vāti bho gotama vadehīti. Ma. Yu. tibhāgo.</note> evaṁ vutte bhagavā tuṇhī ahosi. Athakho
āyasmato ānandassa etadahosi māheva <note n="4">Ma. Yu. māhevaṁ. </note> kho uttiyo paribbājako
pāpakaṁ diṭṭhigataṁ paṭilabhi <note n="5">Po. Yu. paṭilabhati.</note> sabbaṁ sāmukkaṁsikaṁ vata me samaṇo gotamo
pañhaṁ puṭṭho saṁsādeti no visajjeti nūna na <note n="6">Ma. Yu. na nūna.</note> visahatīti tadassa
uttiyassa paribbājakassa dīgharattaṁ ahitāya dukkhāyāti athakho āyasmā
ānando uttiyaṁ paribbājakaṁ etadavoca tenahāvuso uttiya upamante
karissāmi upamāyamidhekacce viññū purisā bhāsitassa atthaṁ ājānanti
seyyathāpi āvuso uttiya rañño paccantimaṁ nagaraṁ taṁ daḷhaddālaṁ <note n="7">Ma. nagaraṁ daḷhuddhāpaṁ. Yu. nagaraṁ  daḷhuddāpaṁ.</note>
daḷhapākāratoraṇaṁ ekadvāraṁ tatrassa dovāriko <pb ed="P" n="5.195" set="A"/>paṇḍito byatto
medhāvī aññātānaṁ nivāretā <note n="8">Po. nivāretvā ñātānaṁ pavesetvā.</note> ñātānaṁ pavesetā so tassa nagarassa
samantā anupariyāyapathaṁ <note n="9">Ma. anukkamati  anupariyāyapathaṁ iti dissati.</note> anukkamamāno na passeyya pākārasandhiṁ vā
<pb n="10.209"/>
Pākāravivaraṁ vā antamaso viḷāranissakanamattampi <note n="1">Ma. biḷāranikkhamanamattampi.</note> no ca khvāssa
evaṁ ñāṇaṁ hoti ettakā pāṇā imaṁ nagaraṁ pavisanti vā
nikkhamanti vāti. Atha khvāssa evamettha hoti ye kho keci oḷārikā
pāṇā imaṁ nagaraṁ pavisanti vā nikkhamanti vā sabbe te iminā
dvārena pavisanti vā nikkhamanti vāti evameva kho āvuso uttiya
na tathāgatassa evaṁ ussukkataṁ <note n="2">Po. Ma. ussukkaṁ.</note> hoti sabbo vā tena loko niyyāssati
upaḍḍho vā tibhāgo vāti. Athakho evamettha tathāgatassa hoti
ye kho keci lokamhā niyyiṁsu vā niyyanti vā niyyāssanti vā
sabbe te pañca nīvaraṇe pahāya cetaso upakkilese paññāya
dubbalīkaraṇe catūsu satipaṭṭhānesu supatiṭṭhitacittā satta bojjhaṅge
yathābhūtaṁ bhāvetvā evamete lokamhā niyyiṁsu vā niyyanti vā niyyāssanti
vāti. Yadeva kho tvaṁ āvuso <note n="3">Po. yadeva khvettha  āvuso imaṁ pañhaṁ apuccha.</note> uttiya bhagavantaṁ imaṁ <note n="4">Ma. Yu. ayaṁ pāṭho natthi.</note> pañhaṁ apucchi
tadevetaṁ pañhaṁ bhagavantaṁ aññena pariyāyena apucchi <note n="5">Po. apuccha. </note> tasmā te
taṁ <pb ed="P" n="5.196" set="A"/>bhagavā na byākāsīti.
<p rend="subhead" sid="6">6, kokanudasuttaṃ</p>
<p n="96"/>Ekaṁ samayaṁ āyasmā ānando <note n="6">Ma. Yu. rājagahe viharati tapodārāme athakho āyasmā ānandoti atthi.</note> rattiyā paccūsasamayaṁ
paccuṭṭhāya yena tapodā tenupasaṅkami gattāni parisiñcituṁ tapodāya <note n="7">Po. Ma.  tapode.</note>
gattāni parisiñcitvā paccuttaritvā ekacīvaro aṭṭhāsi gattāni
<pb n="10.210"/>
Pubbāpayamāno. Kokanudopi kho paribbājako rattiyā paccūsasamayaṁ
paccuṭṭhāya yena tapodā tenupasaṅkami gattāni parisiñcituṁ addasā
kho kokanudo paribbājako āyasmantaṁ ānandaṁ dūratova āgacchantaṁ
disvāna āyasmantaṁ ānandaṁ etadavoca kvettha <note n="1">Yu. kavattha.</note> āvusoti. Ahamāvuso
bhikkhūti. Katame āvuso bhikkhūti <note n="2">Po. Ma. Yu. katamesaṁ āvuso bhikkhūnanti.</note>. Samaṇā āvuso sakyaputtiyāti <note n="3">Po. Ma. Yu.  samaṇānaṁ āvuso sakyaputtiyānanti.</note>.
Puccheyyāma mayaṁ āyasmantaṁ kiñcideva desaṁ sace āyasmā okāsaṁ
karoti pañhassa veyyākaraṇāyāti pucchāvuso sutvā vedissāmāti kiṁ
nu kho bho sassato loko idameva saccaṁ moghamaññanti
evaṁdiṭṭhiko <note n="4">Po. Ma. Yu. evaṁdiṭṭhi. sabbattha  īdisameva.</note> bhavanti. Na kho ahaṁ āvuso evaṁdiṭṭhiko sassato loko
idameva saccaṁ moghamaññanti. Kiṁ nu kho <note n="5">Ma. Yu. kiṁ pana bho.</note> bho asassato loko
idameva saccaṁ moghamaññanti evaṁdiṭṭhiko bhavanti. Na kho ahaṁ
āvuso evaṁdiṭṭhiko asassato loko idameva saccaṁ moghamaññanti.
Kiṁ nu kho bho antavā loko ... Anantavā loko ... Taṁ
jīvaṁ taṁ sarīraṁ ... Aññaṁ jīvaṁ aññaṁ sarīraṁ ... <pb ed="P" n="5.197" set="A"/>Hoti tathāgato parammaraṇā ...
Na hoti tathāgato parammaraṇā ... Hoti ca na ca hoti tathāgato
parammaraṇā ... Neva hoti na na hoti tathāgato parammaraṇā idameva
saccaṁ moghamaññanti evaṁdiṭṭhiko bhavanti. Na kho ahaṁ āvuso
evaṁdiṭṭhiko neva hoti na na hoti tathāgato parammaraṇā idameva
saccaṁ moghamaññanti. Tenahi bhavaṁ na jānāti na passatīti.
Na kho ahaṁ āvuso na jānāmi na passāmi jānāmihaṁ āvuso
<pb n="10.211"/>
Passāmīti. Kiṁ nu kho bho sassato loko idameva saccaṁ
moghamaññanti evaṁdiṭṭhiko bhavanti iti puṭṭho samāno na kho ahaṁ
āvuso evaṁdiṭṭhiko sassato loko idameva saccaṁ moghamaññanti
vadesi kiṁ nu kho <note n="1">Po. Ma. Yu. kiṁ pana.</note> bho asassato loko idameva saccaṁ moghamaññanti
evaṁdiṭṭhiko bhavanti puṭṭho samāno na kho ahaṁ āvuso
evaṁdiṭṭhiko asassato loko idameva saccaṁ moghamaññanti
vadesi kiṁ nu kho bho antavā loko ... Anantavā loko ... Taṁ
jīvaṁ taṁ sarīraṁ ... Aññaṁ jīvaṁ aññaṁ sarīraṁ ... Hoti tathāgato parammaraṇā ...
Na hoti tathāgato parammaraṇā ... Hoti ca na ca hoti tathāgato
parammaraṇā ... Neva hoti na na hoti tathāgato parammaraṇā idameva
saccaṁ moghamaññanti evaṁdiṭṭhiko bhavanti iti puṭṭho samāno na
kho ahaṁ āvuso evaṁdiṭṭhiko neva hoti na na hoti tathāgato
parammaraṇā idameva saccaṁ moghamaññanti vadesi tenahi bhavaṁ
na jānāti na passatīti iti puṭṭho samāno na kho ahaṁ āvuso
na jānāmi na passāmi jānāmahaṁ āvuso passāmīti vadesi.
Yathākathaṁ panāvuso imassa bhāsitassa attho daṭṭhabboti sassato
loko idameva saccaṁ moghamaññanti kho āvuso diṭṭhigatametaṁ
asassato loko idameva saccaṁ moghamaññanti kho āvuso
diṭṭhigatametaṁ antavā loko ... Anantavā loko ... Taṁ jīvaṁ taṁ
sarīraṁ ... Aññaṁ jīvaṁ aññaṁ sarīraṁ ... Hoti tathāgato parammaraṇā ... Na
<pb n="10.212"/>
Hoti tathāgato parammaraṇā ... Hoti ca na ca hoti tathāgato
parammaraṇā <pb ed="P" n="5.198" set="A"/>... Neva hoti na na hoti tathāgato parammaraṇā idameva
saccaṁ moghamaññanti kho āvuso diṭṭhigatametaṁ yāvatā āvuso
diṭṭhigatā yāvatā diṭṭhiṭṭhānā adhiṭṭhānaṁ pariyuṭṭhānaṁ <note n="1">Po. samuṭṭhānaṁ. Ma. diṭṭhiṭṭhānaṁ diṭṭhiadhiṭṭhānaṁ diṭṭhipariyuṭṭhānaṁ  diṭṭhisamuṭṭhānaṁ diṭṭhisamugghāto. Yu. diṭṭhīṭhāna ... adhiṭṭhāna ...  pariyuṭṭhāna ... samuṭṭhāna ... samugghāto.</note> samugghāto
tamahaṁ jānāmi tamahaṁ passāmi tamahaṁ jānanto jānāmīti tamahaṁ
passanto passāmīti kyāhaṁ vakkhāmi na jānāmi na passāmīti
jānāmahaṁ āvuso passāmīti. Ko nāma āyasmā kathañca
panāyasmantaṁ sabrahmacārī sañjānantīti. Ānandoti kho me āvuso
nāmaṁ ānandoti ca pana maṁ sabrahmacārī sañjānantīti.
Mahācariyena kira bho saddhiṁ mantayamānā na jānimhā <note n="2">Ma. Yu. jānimhā. </note> āyasmā
ānandoti. Sace hi mayaṁ sañjāneyyāma ayamāyasmā ānandoti
ettakampi no nappaṭibhāseyya <note n="3">nappaṭibhāseyyunti bhavitabbaṁ.</note> khamatu ca me āyasmā ānandoti.
<p rend="subhead" sid="7">7, āhuneyyasuttaṃ</p>
<p n="97"/>Dasahi bhikkhave dhammehi samannāgato bhikkhu āhuneyyo <note n="4">Ma. Yu. hotitī atthi.</note>
pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassa
katamehi dasahi idha bhikkhave bhikkhu sīlavā hoti pātimokkhasaṁvarasaṁvuto
viharati ācāragocarasampanno aṇumattesu vajjesu bhayadassāvī samādāya
sikkhati sikkhāpadesu bahussuto hoti sutadharo sutasannicayo ye
te dhammā ādikalyāṇā majjhekalyāṇā pariyosānakalyāṇā sātthaṁ
sabyañjanaṁ kevalaparipuṇṇaṁ parisuddhaṁ brahmacariyaṁ abhivadanti tathārūpāssa
dhammā bahussutā honti dhatā vacasā paricitā manasānupekkhitā diṭṭhiyā
<pb n="10.213"/>
Suppaṭividdhā kalyāṇamitto hoti kalyāṇasahāyo kalyāṇasampavaṅko
sammādiṭṭhiko hoti sammādassanena samannāgato anekavihitaṁ iddhividhaṁ
paccanubhoti ekopi hutvā bahudhā hoti bahudhāpi hutvā eko
hoti āvibhāvaṁ tirobhāvaṁ tirokuḍḍaṁ tiropākāraṁ tiropabbataṁ
asajjamāno gacchati seyyathāpi ākāse paṭhaviyāpi ummujjanimmujjaṁ karoti
seyyathāpi udake udakepi abhijjamāne gacchati seyyathāpi paṭhaviyaṁ
ākāsepi pallaṅkena kamati seyyathāpi pakkhī sakuṇo imepi
candimasuriye evaṁmahiddhike evaṁmahānubhāve pāṇinā parāmasati parimajjati
yāva brahmalokāpi kāyena ca <note n="1">Ma. Yu. casaddo natthi.</note> vasaṁ vatteti dibbāya sotadhātuyā
visuddhāya atikkantamānusikāya ubho sadde suṇāti dibbe ca mānuse
ca ye dūre santike ca parasattānaṁ parapuggalānaṁ cetasā ceto
paricca pajānāti sarāgaṁ vā cittaṁ sarāgaṁ cittanti pajānāti
vītarāgaṁ vā cittaṁ vītarāgaṁ cittanti pajānāti sadosaṁ vā cittaṁ ...
Vītadosaṁ vā cittaṁ ... Samohaṁ vā cittaṁ ... Vītamohaṁ vā cittaṁ ...
Saṅkhittaṁ vā cittaṁ ... Vikkhittaṁ vā cittaṁ ... Mahaggataṁ vā cittaṁ ...
Amahaggataṁ vā cittaṁ <note n="2">Po. Yu. amahaggataṁ ... mahaggataṁ ....</note> ... Sauttaraṁ vā cittaṁ ... Anuttaraṁ vā cittaṁ ...
Samāhitaṁ vā cittaṁ ... Asamāhitaṁ vā <note n="3">Po. Yu.  asamāhitaṁ ... samāhitaṁ ....</note> cittaṁ ... Vimuttaṁ vā cittaṁ ...
Avimuttaṁ vā cittaṁ avimuttaṁ cittanti <note n="4">Po. Yu. avimuttaṁ ... vimuttaṁ ....</note> pajānāti anekavihitaṁ
pubbenivāsaṁ anussarati seyyathīdaṁ ekampi <pb ed="P" n="5.200" set="A"/>jātiṁ dvepi jātiyo
tissopi jātiyo catassopi jātiyo pañcapi jātiyo dasapi jātiyo
<pb n="10.214"/>
Vīsampi jātiyo tiṁsampi jātiyo cattāḷīsampi jātiyo paññāsampi
jātiyo jātisatampi jātisahassampi jātisatasahassampi anekepi saṁvaṭṭakappe
anekepi vivaṭṭakappe anekepi saṁvaṭṭavivaṭṭakappe amutrāsiṁ
evaṁnāmo evaṁgotto evaṁvaṇṇo evamāhāro evaṁsukhadukkhapaṭisaṁvedī
evamāyupariyanto so tato cuto amutra udapādiṁ tatrapāsiṁ <note n="1">Po. Yu. tatrāpāsi.</note>
evaṁnāmo evaṁgotto evaṁvaṇṇo evamāhāro evaṁsukhadukkhapaṭisaṁvedī
evamāyupariyanto so tato cuto idhuppannoti <note n="2">Ma. idhūpapannoti. Po. Yu. idhupapannoti. </note> iti sākāraṁ
sauddesaṁ anekavihitaṁ pubbenivāsaṁ anussarati dibbena cakkhunā visuddhena
atikkantamānusakena satte passati cavamāne upapajjamāne hīne paṇīte
suvaṇṇe dubbaṇṇe sugate duggate yathākammūpage satte pajānāti
ime vata <note n="3">Ma. etthantare khosaddo dissati.</note> bhonto sattā kāyaduccaritena samannāgatā vacīduccaritena
samannāgatā manoduccaritena samannāgatā ariyānaṁ upavādakā micchādiṭṭhikā
micchādiṭṭhikammasamādānā te kāyassa bhedā parammaraṇā apāyaṁ
duggatiṁ vinipātaṁ nirayaṁ upapannā ime vā pana bhonto sattā
kāyasucaritena samannāgatā vacīsucaritena samannāgatā manosucaritena samannāgatā
ariyānaṁ anupavādakā sammādiṭṭhikā sammādiṭṭhikammasamādānā
te kāyassa bhedā parammaraṇā sugatiṁ saggaṁ lokaṁ upapannāti iti
dibbena cakkhunā visuddhena atikkantamānusakena satte passati cavamāne
upapajjamāne hīne paṇīte suvaṇṇe dubbaṇṇe sugate duggate
yathākammūpage satte pajānāti āsavānaṁ khayā anāsavaṁ cetovimuttiṁ
<pb n="10.215"/>
Paññāvimuttiṁ <pb ed="P" n="5.201" set="A"/>diṭṭheva dhamme sayaṁ abhiññā sacchikatvā upasampajja
viharati imehi kho bhikkhave dasahi dhammehi samannāgato bhikkhu
āhuneyyo hoti pāhuneyyo dakkhiṇeyyo añjalikaraṇīyo anuttaraṁ
puññakkhettaṁ lokassāti.
<p rend="subhead" sid="8">8, therasuttaṃ</p>
<p n="98"/>Dasahi bhikkhave dhammehi samannāgato thero bhikkhu yassaṁ
yassaṁ disāyaṁ viharati phāsuyeva viharati katamehi dasahi thero hoti
rattaññū cirapabbajito sīlavā hoti samādāya sikkhati sikkhāpadesu
bahussuto hoti sutadharo sutasannicayo ye te dhammā ādikalyāṇā
majjhekalyāṇā pariyosānakalyāṇā sātthaṁ sabyañjanaṁ kevalaparipuṇṇaṁ
parisuddhaṁ brahmacariyaṁ abhivadanti tathārūpāssa dhammā bahussutā honti
dhatā vacasā paricitā manasānupekkhitā diṭṭhiyā suppaṭividdhā ubhayāni
kho panassa pātimokkhāni vitthārena svāgatāni honti suvibhattāni
suppavattāni <note n="1">Po. Ma. Yu. supavattīni.</note> vinicchitāni suttaso anubyañjanaso adhikaraṇasamuppādavūpasamakusalo
hoti dhammakāmo hoti piyasamudāhāro abhidhamme abhivinaye
uḷārapāmujjo <note n="2">Po. Ma. uḷārapāmojjo.</note> santuṭṭho hoti itarītaracīvarapiṇḍapātasenāsanagilāna-
paccayabhesajjaparikkhārena pāsādiko hoti abhikkantapaṭikkante <note n="3">Po. atikkantapaṭikkanto. </note>
susaṁvuto antaragharepi <note n="4">pisaddo natthi.</note> nisajjāya catunnaṁ jhānānaṁ ābhicetasikānaṁ <note n="5">Po. Yu. abhicetasikānaṁ.</note>
diṭṭhadhammasukhavihārānaṁ nikāmalābhī hoti akicchalābhī akasiralābhī āsavānañca
khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā
sacchikatvā upasampajja viharati imehi kho bhikkhave dasahi dhammehi
<pb n="10.216"/>
Samannāgato thero bhikkhu yassaṁ yassaṁ disāyaṁ viharati phāsuyeva viharatīti.
<p rend="subhead" sid="9">9, upālisuttaṃ</p>
<p n="99"/>Athakho āyasmā upāli <pb ed="P" n="5.202" set="A"/>yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi ekamantaṁ nisinno
kho āyasmā upāli bhagavantaṁ etadavoca icchāmahaṁ bhante araññavanapatthāni <note n="1">Po. Yu. araññe vanapatthāni. sabbattha īdisameva.</note>
pantāni senāsanāni paṭisevitunti. Durabhisambhavāni hi <note n="2">Yu. hisaddo natthi. </note>
kho upāli araññavanapatthāni pantāni senāsanāni dukkaraṁ pavivekaṁ
durabhiramaṁ ekatte haranti maññe mano vanāni samādhiṁ alabhamānassa
bhikkhuno yo kho upāli evaṁ vadeyya ahaṁ samādhiṁ alabhamāno
araññavanapatthāni pantāni senāsanāni paṭisevissāmīti tassetaṁ
pāṭikaṅkhaṁ saṁsīdissati vā uppilavissati <note n="3">Ma. sabbattha vāresu uplavissati.</note> vā seyyathāpi upāli mahāudakarahado
atha āgaccheyya hatthināgo sattaratano vā aḍḍhaṭṭharatano <note n="4">Po. aḍḍhaṭṭhttararatano. Yu. aḍḍharatano. </note>
vā tassa evamassa yannūnāhaṁ imaṁ udakarahadaṁ ogāhetvā kaṇṇasandhovikaṁpi
khiḍḍaṁ kīḷeyyaṁ piṭṭhisandhovikaṁpi khiḍḍaṁ kīḷeyyaṁ kaṇṇasandhovikaṁpi
khiḍḍaṁ kīḷitvā piṭṭhisandhovikaṁpi khiḍḍaṁ kīḷitvā nhātvā <note n="5">Ma. sabbattha vāresu nhatvā.</note>
ca pīvitvā ca paccuttaritvā yena kāmaṁ pakkameyyanti so taṁ
udakarahadaṁ ogāhetvā kaṇṇasandhovikaṁpi khiḍḍaṁ kīḷeyya piṭṭhisandhovikaṁpi
khiḍḍaṁ kīḷeyya kaṇṇasandhovikaṁpi khiḍḍaṁ kīḷitvā piṭṭhisandhovikaṁpi
khiḍḍaṁ kīḷitvā nhātvā ca pivitvā ca paccuttaritvā yena
kāmaṁ pakkameyya taṁ kissa hetu mahā upāli <note n="6">Sī. Yu. mahā hupāla.</note> attabhāvo gambhīre
gādhaṁ vindati atha āgaccheyya saso vā biḷāro vā tassa evamassa
<pb n="10.217"/>
Ko cāhaṁ ko ca hatthināgo <pb ed="P" n="5.203" set="A"/>yannūnāhaṁ imaṁ udakarahadaṁ ogāhetvā
kaṇṇasandhovikaṁpi khiḍḍaṁ kīḷeyyaṁ piṭṭhisandhovikaṁpi khiḍḍaṁ kīḷeyyaṁ
kaṇṇasandhovikaṁpi khiḍḍaṁ kīḷitvā piṭṭhisandhovikaṁpi khiḍḍaṁ kīḷitvā nhātvā
ca pīvitvā ca paccuttaritvā yena kāmaṁ pakkameyyanti so taṁ
udakarahadaṁ sahasā appaṭisaṅkhāya <note n="1">Po. Ma. appaṭisaṅkhā. etthantare ca pakkhandeyyāti dissati.</note> tassetaṁ pāṭikaṅkhaṁ saṁsīdissati vā
uppilavissati vā taṁ kissa hetu paritto upāli <note n="2">Yu. hupāli. </note> attabhāvo
gambhīre gādhaṁ na vindati evameva kho upāli yo evaṁ vadeyya
ahaṁ samādhiṁ alabhamāno araññavanapatthāni pantāni senāsanāni
paṭisevissāmīti tassetaṁ pāṭikaṅkhaṁ saṁsīdissati vā uppilavissati <note n="3">Ma. upalvissati vāti.</note> vā
seyyathāpi upāli daharo kumāro mando uttānaseyyako sakena muttakarīsena
kīḷati taṁ kiṁ maññasi upāli nanvāyaṁ kevalā paripūrā
bālakhiḍḍāti <note n="4">Po. bālakiḷāti.</note>. Evaṁ bhante. Sa kho so upāli kumāro aparena
samayena vuddhimanvāya indriyānaṁ paripākamanvāya yāni tāni <note n="5">Ma. yāni kānici. </note> kumārakānaṁ
kīḷāpanakāni bhavanti seyyathīdaṁ vaṅkakaṁ <note n="6">Po. Yu. vaṅkaṁ.</note> ghaṭikaṁ mokkhacikaṁ piṅgulikaṁ <note n="7">Po. vatulakaṁ. Ma. Yu. ciṅgulakaṁ.</note>
pattāḷhakaṁ rathakaṁ dhanukaṁ tehi kīḷati taṁ kiṁ maññasi upāli nanvāyaṁ
khiḍḍā purimāya khiḍḍāya abhikkantatarā ca paṇītatarā cāti. Evaṁ
bhante. Sa kho so upāli kumāro aparena samayena vuddhimanvāya
indriyānaṁ paripākamanvāya pañcahi kāmaguṇehi samappito samaṅgībhūto
paricāreti cakkhuviññeyyehi rūpehi iṭṭhehi kantehi manāpehi piyarūpehi
<pb n="10.218"/>
Kāmūpasañhitehi rajanīyehi sotaviññeyyehi saddehi ... Ghānaviññeyyehi
gandhehi ... Jivhāviññeyyehi rasehi ... Kāyaviññeyyehi
phoṭṭhabbehi iṭṭhehi kantehi manāpehi piyarūpehi kāmūpasañhitehi
rajanīyehi taṁ kiṁ maññasi upāli nanvāyaṁ khiḍḍā purimāhi khiḍḍāhi
abhikkantatarā ca paṇītatarā cāti. Evaṁ bhante. Idha kho pana <note n="1">Ma. Yu. etthantare voti atthi.</note>
upāli tathāgato loke uppajjati arahaṁ sammāsambuddho vijjācaraṇasampanno
sugato lokavidū anuttaro purisadammasārathi satthā devamanussānaṁ
buddho bhagavā so imaṁ lokaṁ sadevakaṁ samārakaṁ sabrahmakaṁ sassamaṇabrāhmaṇiṁ
pajaṁ sadevamanussaṁ sayaṁ abhiññā sacchikatvā pavedeti so
dhammaṁ deseti ādikalyāṇaṁ majjhekalyāṇaṁ pariyosānakalyāṇaṁ sātthaṁ
sabyañjanaṁ kevalaparipuṇṇaṁ parisuddhaṁ brahmacariyaṁ pakāseti taṁ dhammaṁ
suṇāti gahapati vā gahapatiputto vā aññatarasmiṁ vā kule pacchā
jāto so taṁ dhammaṁ sutvā tathāgate saddhaṁ paṭilabhati so tena
saddhāpaṭilābhena samannāgato iti paṭisañcikkhati sambādho gharāvāso
rajāpatho abbhokāso pabbajā nayidaṁ sukaraṁ agāraṁ ajjhāvasatā ekantaparipuṇṇaṁ
ekantaparisuddhaṁ saṅkhalikhitaṁ brahmacariyaṁ carituṁ yannūnāhaṁ
kesamassuṁ ohāretvā kāsāyāni vatthāni acchādetvā agārasmā
anagāriyaṁ pabbajeyyanti so aparena samayena appaṁ vā bhogakkhandhaṁ
pahāya mahantaṁ vā bhogakkhandhaṁ pahāya appaṁ vā ñātiparivaṭṭaṁ pahāya
mahantaṁ vā ñātiparivaṭṭaṁ pahāya kesamassuṁ ohāretvā kāsāyāni
<pb n="10.219"/>
Vatthāni acchādetvā agārasmā anagāriyaṁ pabbajati so evaṁ pabbajito
samāno bhikkhūnaṁ sikkhāsājīvasamāpanno pāṇātipātaṁ pahāya pāṇātipātā
paṭivirato hoti nihitadaṇḍo nihitasattho lajjī dayāpanno sabbapāṇabhūtahitānukampī
viharati adinnādānaṁ pahāya adinnādānā paṭivirato hoti
dinnādāyī dinnapāṭikaṅkhī athenena <pb ed="P" n="5.205" set="A"/>sucibhūtena attanā viharati abrahmacariyaṁ
pahāya brahmacārī hoti ārācārī virato methunā gāmadhammā musāvādaṁ
pahāya musāvādā paṭivirato hoti saccavādī saccasandho theto paccayiko
avisaṁvādako lokassa pisuṇaṁ vācaṁ pahāya pisuṇāya vācāya paṭivirato
hoti na ito sutvā amutra <note n="1">Ma. ito sutvā na amutra.</note> akkhātā imesaṁ bhedāya amutra
vā sutvā na imesaṁ akkhātā amūsaṁ bhedāya iti bhinnānaṁ vā
sandhātā sahitānaṁ vā anuppadātā samaggārāmo samaggarato samagganandī
samaggakaraṇiṁ vācaṁ bhāsitā hoti pharusaṁ vācaṁ pahāya pharusāya vācāya
paṭivirato hoti yā sā vācā kaṇṇasukhā pemaniyā <note n="2">Ma. pemanīyā.</note> hadayaṅgamā
porī bahujanakantā bahujanamanāpā tathārūpiṁ vācaṁ bhāsitā hoti samphappalāpaṁ
pahāya samphappalāpā paṭivirato hoti kālavādī bhūtavādī
atthavādī dhammavādī vinayavādī nidhānavatiṁ vācaṁ bhāsitā hoti kālena
sāpadesaṁ pariyantavatiṁ atthasañhitaṁ so bījagāmabhūtagāmasamārambhā
paṭivirato hoti ekabhattiko hoti rattūparato virato vikālabhojanā
naccagītavāditavisūkadassanā paṭivirato hoti mālāgandhavilepanadhāraṇa-
maṇḍanavibhūsanaṭṭhānā paṭivirato hoti uccāsayanamahāsayanā paṭivirato
<pb n="10.220"/>
Hoti jātarūparajatapaṭiggahaṇā paṭivirato hoti āmakadhaññapaṭiggahaṇā
paṭivirato hoti āmakamaṁsapaṭiggahaṇā paṭivirato hoti itthīkumāripaṭiggahaṇā
paṭivirato hoti dāsidāsapaṭiggahaṇā paṭivirato hoti
ajeḷakapaṭiggahaṇā paṭivirato hoti kukkuṭasūkarapaṭiggahaṇā paṭivirato
hoti hatthigavāssavaḷavapaṭiggahaṇā <note n="1">Ma. Yu. ... gavāssa ....</note> paṭivirato hoti khettavatthupaṭiggahaṇā
paṭivirato hoti dūteyyapahīnagamanānuyogā paṭivirato <pb ed="P" n="5.206" set="A"/>hoti kayavikkayā
paṭivirato hoti tulākūṭakaṁsakūṭamānakūṭā paṭivirato hoti ukkoṭanavañcanika-
nikatisāviyogā <note n="2">Ma. Yu. sāciyogā.</note> paṭivirato hoti chedanavadhabandhaviparāmosāalopasāhasā <note n="3">Ma. Yu. chedanavadhabandhanaviparāmosa  ālopasahasākārā.</note>
paṭivirato hoti so santuṭṭho hoti kāyaparihārikena cīvarena
kucchiparihārikena piṇḍapātena yena yeneva pakkamati samādāyeva pakkamati
seyyathāpi nāma pakkhī sakuṇo yena yeneva ḍeti <note n="4">Po. saṇḍeti.</note> sapattabhārova ḍeti
evameva bhikkhu santuṭṭho hoti kāyaparihārikena cīvarena kucchiparihārikena
piṇḍapātena yena yeneva pakkamati samādāyeva pakkamati so iminā
ariyena sīlakkhandhena samannāgato ajjhattaṁ anavajjasukhaṁ paṭisaṁvedeti.
So cakkhunā rūpaṁ disvā na nimittaggāhī hoti nānubyañjanaggāhī
yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā pāpakā
akusalā dhammā anvāssaveyyuṁ tassa saṁvarāya paṭipajjati rakkhati
cakkhundriyaṁ cakkhundriye saṁvaraṁ āpajjati sotena saddaṁ sutvā ...
Ghānena gandhaṁ ghāyitvā ... Jivhāya rasaṁ sāyitvā ... Kāyena phoṭṭhabbaṁ
phusitvā ... Manasā dhammaṁ viññāya na nimittaggāhī hoti nānubyañjanaggāhī
<pb n="10.221"/>
Yatvādhikaraṇamenaṁ manindriyaṁ asaṁvutaṁ viharantaṁ abhijjhādomanassā
pāpakā akusalā dhammā anvāssaveyyuṁ tassa saṁvarāya
paṭipajjati rakkhati manindriyaṁ manindriye saṁvaraṁ āpajjati so iminā
ariyena indriyasaṁvarena samannāgato ajjhattaṁ abyāsekasukhaṁ <note n="1">Po. abyāpajjhaṁ sukhaṁ.</note> paṭisaṁvedeti.
So abhikkante paṭikkante sampajānakārī hoti ālokite
vilokite sampajānakārī hoti sammiñjite pasārite sampajānakārī
hoti saṅghāṭipattacīvaradhāraṇe sampajānakārī hoti asite pīte
khāyite sāyite sampajānakārī hoti uccārapassāvakamme sampajānakārī
hoti gate ṭhite nisinne sutte jāgarite bhāsite tuṇhībhāve
sampajānakārī hoti <pb ed="P" n="5.207" set="A"/>so iminā ca ariyena sīlakkhandhena samannāgato
iminā ca ariyena indriyasaṁvarena samannāgato iminā ca ariyena
satisampajaññena samannāgato vivittaṁ senāsanaṁ bhajati araññaṁ rukkhamūlaṁ
pabbataṁ kandaraṁ giriguhaṁ susānaṁ vanapatthaṁ abbhokāsaṁ palālapuñjaṁ so
araññagato vā rukkhamūlagato vā suññāgāragato vā nisīdati pallaṅkaṁ
ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā so
abhijjhaṁ loke pahāya vigatābhijjhena cetasā viharati abhijjhāya
cittaṁ parisodheti byāpādapadosaṁ pahāya abyāpannacitto viharati
sabbapāṇabhūtahitānukampī byāpādapadosā cittaṁ parisodheti thīnamiddhaṁ
pahāya vigatathīnamiddho viharati ālokasaññī sato sampajāno thīnamiddhā
cittaṁ parisodheti uddhaccakukkuccaṁ pahāya anuddhato viharati ajjhattaṁ
<pb n="10.222"/>
Vūpasantacitto uddhaccakukkuccā cittaṁ parisodheti vicikicchaṁ pahāya
tiṇṇavicikiccho viharati akathaṁkathī kusalesu dhammesu vicikicchāya cittaṁ
parisodheti.
So ime pañca nīvaraṇe pahāya cetaso <note n="1">Po. cetasā.</note> upakkilese paññāya
dubbalīkaraṇe vivicceva kāmehi vivicca akusalehi dhammehi savitakkaṁ
savicāraṁ vivekajaṁ pītisukhaṁ paṭhamaṁ jhānaṁ upasampajja viharati taṁ kiṁ
maññasi upāli nanvāyaṁ vihāro purimehi vihārehi abhikkantataro ca
paṇītataro cāti. Evaṁ bhante. Imampi kho upāli mama sāvakā
attani dhammaṁ sampassamānā <note n="2">Po. sabbattha vāresu samphassamānā.</note> araññavanapatthāni pantāni senāsanāni
paṭisevanti no ca kho tāva anuppattasadatthā viharanti puna
ca paraṁ upāli bhikkhu vitakkavicārānaṁ vūpasamā ... Dutiyaṁ jhānaṁ upasampajja
viharati taṁ kiṁ maññasi upāli nanvāyaṁ vihāro purimehi vihārehi
abhikkantataro ca paṇītataro cāti. Evaṁ bhante. <pb ed="P" n="5.208" set="A"/>Imampi kho
upāli mama sāvakā attani dhammaṁ sampassamānā araññavanapatthāni
pantāni senāsanāni paṭisevanti no ca kho tāva anuppattasadatthā
viharanti puna caparaṁ upāli bhikkhu pītiyā ca virāgā ... Tatiyaṁ jhānaṁ
upasampajja viharati taṁ kiṁ maññasi upāli nanvāyaṁ vihāro purimehi
vihārehi abhikkantataro ca paṇītataro cāti. Evaṁ bhante. Imampi
kho upāli mama sāvakā attani dhammaṁ sampassamānā araññavanapatthāni
pantāni senāsanāni paṭisevanti no ca kho tāva anuppattasadatthā
<pb n="10.223"/>
Viharanti puna caparaṁ upāli bhikkhu sukhassa ca pahānā ... Catutthaṁ
jhānaṁ upasampajja viharati taṁ kiṁ maññasi upāli nanvāyaṁ vihāro
purimehi vihārehi abhikkantataro ca paṇītataro cāti. Evaṁ bhante.
Imampi kho mama sāvakā attani dhammaṁ sampassamānā araññavanapatthāni
pantāni senāsanāni paṭisevanti no ca kho tāva anuppattasadatthā
viharanti puna caparaṁ upāli bhikkhu sabbaso rūpasaññānaṁ
samatikkamā paṭighasaññānaṁ atthaṅgamā nānattasaññānaṁ amanasikārā
ananto ākāsoti ākāsānañcāyatanaṁ upasampajja viharati taṁ kiṁ
maññasi upāli nanvāyaṁ vihāro purimehi vihārehi abhikkantataro ca
paṇītataro cāti. Evaṁ bhante. Imampi kho upāli mama sāvakā
attani dhammaṁ sampassamānā araññavanapatthāni pantāni senāsanāni
paṭisevanti no ca kho tāva anuppattasadatthā viharanti puna
caparaṁ upāli bhikkhu sabbaso ākāsānañcāyatanaṁ samatikkamma anantaṁ
viññāṇanti viññāṇañcāyatanaṁ upasampajja viharati ... Sabbaso
viññāṇañcāyatanaṁ samatikkamma natthi kiñcīti ākiñcaññāyatanaṁ
upasampajja <pb ed="P" n="5.209" set="A"/>viharati ... Sabbaso ākiñcaññāyatanaṁ samatikkamma santametaṁ
paṇītametanti nevasaññānāsaññāyatanaṁ upasampajja viharati taṁ kiṁ
maññasi upāli nanvāyaṁ vihāro purimehi vihārehi abhikkantataro ca
paṇītataro cāti. Evaṁ bhante. Imampi kho upāli mama sāvakā
attani dhammaṁ sampassamānā araññavanapatthāni pantāni senāsanāni
<pb n="10.224"/>
Paṭisevanti no ca kho tāva anuppattasadatthā viharanti puna caparaṁ
upāli bhikkhu sabbaso nevasaññānāsaññāyatanaṁ samatikkamma saññāvedayitanirodhaṁ
upasampajja viharati paññāya cassa disvā āsavā parikkhīṇā
honti taṁ kiṁ maññasi upāli nanvāyaṁ vihāro purimehi vihārehi
abhikkantataro ca paṇītataro cāti. Evaṁ bhante. Imampi kho upāli
mama sāvakā attani dhammaṁ sampassamānā araññavanapatthāni pantāni
senāsanāni paṭisevanti no ca kho tāva anuppattasadatthā viharanti
iṅgha tvaṁ upāli saṅghe viharāhi saṅghe te viharato phāsu bhavissatīti.
<p rend="subhead" sid="10">10, abhabbasuttaṃ</p>
<p n="100"/>Dasayime bhikkhave dhamme appahāya abhabbo arahattaṁ
sacchikātuṁ katame dasa rāgaṁ dosaṁ mohaṁ kodhaṁ upanāhaṁ makkhaṁ
paḷāsaṁ issaṁ macchariyaṁ mānaṁ ime kho bhikkhave dasa dhamme appahāya
abhabbo arahattaṁ sacchikātunti <note n="1">Ma. Yu. itisaddo natthi.</note>. Dasayime bhikkhave dhamme pahāya bhabbo
arahattaṁ sacchikātuṁ katame dasa rāgaṁ dosaṁ mohaṁ kodhaṁ upanāhaṁ
makkhaṁ paḷāsaṁ issaṁ macchariyaṁ mānaṁ ime kho bhikkhave dasa dhamme
pahāya bhabbo arahattaṁ sacchikātunti.
Upāsakavaggo <note n="2">Po. upālivaggo.</note> pañcamo.
Tassuddānaṁ
kāmabhogī <note n="3">Po. Ma. kosavedadiṭṭhiva  vappaupattiṁ gato. parakokanudo āhuṇiyo thero upāli āmenacāti.</note> veraṁ <note n="4">Ma. bhayaṁ.  vajjiyamāhitutti.</note> diṭṭhi vajjiyauttiyā ubho
kokanudo āhuṇiyo thero upāli ābhabo <note n="5">Ma. Yu. abhabbo.</note>.
Dutiyapaṇṇāsako dutiyo.
<p rend="subhead" check="nosid">3, tatiyapaṇṇāsakaṃ</p>
</xml>