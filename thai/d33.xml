<xml src="d33.xml">
<pgroup id="d33"/>
<readunit id="d33">10. saṅgītisuttaṃ</readunit>
<p rend="subhead" check="nosid">unnamed</p>
<pb n="3.222"/>
Saṅgītisuttaṁ
<p n="221"/><pb ed="P" n="3.207" set="D"/>Evamme sutaṁ. Ekaṁ samayaṁ bhagavā mallesu
cārikañcaramāno mahatā bhikkhusaṅghena saddhiṁ pañcamattehi bhikkhusatehi
yena pāvā nāma mallānaṁ nagaraṁ tadavasari. Tatra sudaṁ bhagavā
pāvāyaṁ viharati cundassa kammāraputtassa ambavane.
<p rend="subhead" sid="2">ubbhatakanavasandhāgāraṃ</p>
<p n="222"/>Tena kho pana samayena pāveyyakānaṁ mallānaṁ ubbhatakaṁ
nāma navaṁ saṇṭhāgāraṁ acirakāritaṁ hoti anajjhāvutthaṁ samaṇena vā
brāhmaṇena vā kenaci vā manussabhūtena. Assosuṁ kho pāveyyakā
mallā bhagavā kira mallesu cārikañcaramāno mahatā bhikkhusaṅghena
saddhiṁ pañcamattehi bhikkhusatehi pāvaṁ anuppatto pāvāyaṁ viharati
cundassa kammāraputtassa ambavaneti. Athakho pāveyyakā mallā
yena bhagavā tenupasaṅkamiṁsu upasaṅkamitvā bhagavantaṁ abhivādetvā
ekamantaṁ nisīdiṁsu. Ekamantaṁ nisinnā kho pāveyyakā mallā
bhagavantaṁ etadavocuṁ idha bhante pāveyyakānaṁ mallānaṁ ubbhatakannāma
navaṁ saṇṭhāgāraṁ acirakāritaṁ hoti <note n="1">Yu. ayaṁ na dissati.</note> anajjhāvutthaṁ samaṇena vā
brāhmaṇena vā kenaci vā manussabhūtena <pb ed="P" n="3.208" set="D"/>tañca kho <note n="2">Yu. taṁ bhante.</note> bhante bhagavā
paṭhamaṁ paribhuñjatu bhagavatā paṭhamaṁ paribhuttaṁ pacchā pāveyyakā mallā
paribhuñjissanti tadassa <note n="3">Yu. pāveyyakā mallā paribhuñjissanti  tadasusāti ime pāṭhā na dissanti.</note> pāveyyakānaṁ mallānaṁ dīgharattaṁ hitāya
sukhāyāti. Adhivāsesi kho <note n="4">Yu. khosaddo na dissati.</note> bhagavā tuṇhībhāvena. Athakho pāveyyakā
<pb n="3.223"/>
Mallā bhagavato adhivāsanaṁ viditvā uṭṭhāyāsanā bhagavantaṁ abhivādetvā
padakkhiṇaṁ katvā yena saṇṭhāgāraṁ tenupasaṅkamiṁsu upasaṅkamitvā
sabbasanthariṁ saṇṭhāgāraṁ santharitvā <note n="1">Ma. santharitvā bhagavato. Yu. santharāpetvā.</note> āsanāni paññāpetvā
udakamaṇikaṁ patiṭṭhāpetvā telappadīpaṁ āropetvā yena bhagavā
tenupasaṅkamiṁsu upasaṅkamitvā bhagavantaṁ abhivādetvā ekamantaṁ aṭṭhaṁsu.
Ekamantaṁ ṭhitā kho te <note n="2">Yu. ayaṁ na dissati. </note> pāveyyakā mallā bhagavantaṁ etadavocuṁ
sabbasantharisanthataṁ <note n="3">Yu. sabbasanthariṁ santhataṁ.</note> bhante saṇṭhāgāraṁ <note n="4">Ma. bhagavato.</note> āsanāni paññattāni
udakamaṇiko patiṭṭhāpito telappadīpo āropito yassadāni
bhante bhagavā kālaṁ maññatīti.
<p n="223"/>Athakho bhagavā nivāsetvā pattacīvaramādāya saddhiṁ
bhikkhusaṅghena yena saṇṭhāgāraṁ tenupasaṅkami upasaṅkamitvā pāde
pakkhāletvā saṇṭhāgāraṁ pavisitvā majjhimaṁ thambhaṁ nissāya puratthābhimukho
nisīdi. Bhikkhusaṅghopi kho <note n="5">Yu. khosaddo na dissati. </note> pāde pakkhāletvā saṇṭhāgāraṁ
pavisitvā pacchimaṁ bhittiṁ nissāya puratthābhimukho <pb ed="P" n="3.209" set="D"/>nisīdi bhagavantaṁyeva
purakkhatvā pāveyyakāpi kho mallā pāde pakkhāletvā saṇṭhāgāraṁ
pavisitvā puratthimaṁ bhittiṁ nissāya pacchimābhimukhā nisīdiṁsu bhagavantaṁyeva
purakkhatvā. Athakho bhagavā pāveyyake malle bahudeva rattiṁ dhammiyā
kathāya sandassetvā samādapetvā samuttejetvā sampahaṁsetvā
uyyojesi abhikkantā kho vāseṭṭhā ratti yassadāni <note n="6">Ma. Yu. tumhe.</note>
kālaṁ maññathāti. Evaṁ bhanteti kho pāveyyakā mallā bhagavato
<pb n="3.224"/>
Paṭissutvā uṭṭhāyāsanā bhagavantaṁ abhivādetvā padakkhiṇaṁ katvā
pakkamiṁsu.
<p n="224"/>Athakho bhagavā acirapakkantesu pāveyyakesu <note n="1">Yu. ayaṁ pāṭho na dissati.</note> mallesu
tuṇhībhūtaṁ bhikkhusaṅghaṁ anuviloketvā āyasmantaṁ sārīputtaṁ āmantesi
vigatathīnamiddho kho sārīputta bhikkhusaṅgho paṭibhātu <note n="2">Ma. Yu. taṁ.</note> sārīputta
bhikkhūnaṁ dhammiyā kathāya <note n="3">Ma. Yu. dhammī kathā. </note> piṭṭhi me āgilāyati tamahaṁ āyameyyāmīti <note n="4">Ma. Yu. āyamissāmīti.</note>.
Evaṁ bhanteti kho āyasmā sārīputto bhagavato paccassosi.
Athakho bhagavā catugguṇaṁ saṅghāṭiṁ paññāpetvā dakkhiṇena passena
sīhaseyyaṁ kappesi pādena <note n="5">Ma. Yu. pāde.</note> pādaṁ accādhāya sato sampajāno
uṭṭhānasaññaṁ manasikaritvā.
<p rend="subhead" sid="3">bhinnanigaṇṭhavatthu</p>
<p n="225"/>Tena kho pana samayena nigaṇṭho nāṭaputto <pb ed="P" n="3.210" set="D"/>pāvāyaṁ
adhunā kālakato hoti. Tassa kālakiriyāya bhinnā nigaṇṭhā dveḷhakajātā <note n="6">Ma. Yu. dvedhikajātā. </note>
bhaṇḍanajātā kalahajātā vivādāpannā aññamaññaṁ
mukhasattīhi vitudantā vicaranti na tvaṁ imaṁ dhammavinayaṁ ājānissasi <note n="7">Ma. Yu. ājānāsi ahaṁ imaṁ dhammavinayaṁ ājānāmi.</note> kiṁ
tvaṁ imaṁ dhammavinayaṁ ājānissasi micchāpaṭipanno tvamasi ahamasmi
sammāpaṭipanno sahitaṁ me asahitante pure vacanīyaṁ pacchā avaca
pacchā vacanīyaṁ pure avaca adhiciṇṇante viparāvattaṁ āropito
te vādo niggahito tvamasi paravādapamokkhāya <note n="8">Yu. caravādappamokkhāya.</note> nibbeṭhehi vā
sace pahosīti. Vadhoyeveko maññe nigaṇṭhesu nāṭaputtiyesu
anuvattati. Yepi nigaṇṭhassa nāṭaputtassa sāvakā gihī odātavasanā
<pb n="3.225"/>
Tepi nigaṇṭhesu nāṭaputtiyesu nibbinnarūpā virattarūpā <note n="1">Yu. ayaṁ pāṭho na dissati.</note>
paṭivānarūpā yathā taṁ durākkhāte dhammavinaye duppavedite
aniyyānike anupasamasaṁvattanike asammāsambuddhappavedite bhinnathūpe
appaṭisaraṇe. Athakho āyasmā sārīputto bhikkhū āmantesi nigaṇṭho
āvuso nāṭaputto pāvāyaṁ adhunā kālakato tassa kālakiriyāya
bhinnā nigaṇṭhā dveḷhakajātā .pe. Bhinnathūpe appaṭisaraṇe
evañhetaṁ āvuso hoti <note n="2">Yu. ayaṁ pāṭho na dissati.</note> durākkhāte dhammavinaye duppavedite
aniyyānike anupasamasaṁvattanike asammāsambuddhappavedite. <pb ed="P" n="3.211" set="D"/>Ayaṁ kho
panāvuso amhākaṁ bhagavatā dhammo svākkhāto suppavedito niyyāniko
upasamasaṁvattaniko sammāsambuddhappavedito tattha sabbeheva saṅgāyitabbaṁ
na vivaditabbaṁ yathayidaṁ brahmacariyaṁ addhaniyaṁ assa ciraṭṭhitikaṁ tadassa
bahujanahitāya bahujanasukhāya lokānukampāya atthāya hitāya sukhāya
devamanussānaṁ. Katamo cāvuso amhākaṁ bhagavatā dhammo svākkhāto
suppavedito niyyāniko upasamasaṁvattaniko sammāsambuddhappavedito
tattha <note n="3">Ma. Yu. yattha.</note> sabbeheva saṅgāyitabbaṁ na vivaditabbaṁ yathayidaṁ brahmacariyaṁ
addhaniyaṁ assa ciraṭṭhitikaṁ tadassa bahujanahitāya bahujanasukhāya
lokānukampāya atthāya hitāya sukhāya devamanussānaṁ.
<p rend="subhead" sid="4">ekakaṃ</p>
<p n="226"/>Atthi kho āvuso tena bhagavatā jānatā passatā arahatā
sammāsambuddhena eko dhammo sammadakkhāto tattha sabbeheva
saṅgāyitabbaṁ na vivaditabbaṁ yathayidaṁ brahmacariyaṁ addhaniyaṁ assa
<pb n="3.226"/>
Ciraṭṭhitikaṁ tadassa bahujanahitāya bahujanasukhāya lokānukampāya atthāya
hitāya sukhāya devamanussānaṁ. Katamo eko dhammo. Sabbe sattā
āhāraṭṭhitikā sabbe sattā saṅkhāraṭṭhitikā. Ayaṁ kho āvuso
tena bhagavatā jānatā passatā arahatā sammāsambuddhena eko
dhammo sammadakkhāto tattha sabbeheva saṅgāyitabbaṁ na vivaditabbaṁ
yathayidaṁ brahmacariyaṁ addhaniyaṁ assa ciraṭṭhitikaṁ tadassa bahujanahitāya
bahujanasukhāya lokānukampāya atthāya hitāya sukhāya devamanussānaṁ.
Saṅgītiyaekakaṁ niṭṭhitaṁ <note n="1">Ma. Yu. saṅgītiyaekakaṁ niṭṭhitanti na dissanti.</note>.
<p rend="subhead" sid="5">dukaṃ</p>
<p n="227"/>Atthi kho āvuso tena bhagavatā jānatā passatā arahatā
sammāsambuddhena dve dhammā sammadakkhātā tattha sabbeheva
saṅgāyitabbaṁ .pe. Atthāya hitāya sukhāya devamanussānaṁ. Katame
dve dhammā <note n="2">Ma. Yu. ayaṁ na dissati. </note>. Nāmañca rūpañca. Avijjā ca bhavataṇhā ca.
Bhavadiṭṭhi ca vibhavadiṭṭhi ca. Ahirikañca anottappañca. Hiri ca
ottappañca. Dovacassatā ca pāpamittatā ca. Sovacassatā ca
kalyāṇamittatā ca. Āpattikusalatā ca āpattivuṭṭhānakusalatā ca.
Samāpattikusalatā ca samāpattivuṭṭhānakusalatā ca. Dhātukusalatā ca
manasikārakusalatā ca. Āyatanakusalatā ca paṭiccasamuppādakusalatā
ca. Ṭhānakusalatā ca aṭṭhānakusalatā ca. <pb ed="P" n="3.213" set="D"/>Ājjavañca maddavañca <note n="3">Ma. Yu. ajjavañca lajjavañca.</note>.
Khanti ca soraccañca. Sākhalyañca paṭisanthāro ca. Avihiṁsā
ca soceyyañca. Muṭṭhasaccañca asampajaññañca. Sati ca
<pb n="3.227"/>
Sampajaññañca. Indriyesu aguttadvāratā ca bhojane amattaññutā
ca. Indriyesu guttadvāratā ca bhojane mattaññutā ca.
Paṭisaṅkhānabalañca bhāvanābalañca. Satibalañca samādhibalañca. Samatho
ca vipassanā ca. Samathanimittañca paggahanimittañca. Paggaho
ca avikkhepo ca. Sīlavipatti ca diṭṭhivipatti ca. Sīlasampadā
ca diṭṭhisampadā ca. <pb ed="P" n="3.214" set="D"/>Sīlavisuddhi ca diṭṭhivisuddhi ca. Diṭṭhivisuddhi
kho pana yathā diṭṭhissa ca padhānaṁ. Saṁvego ca saṁvejanīyesu ṭhānesu
saṁviggassa ca yoniso padhānaṁ. Asantuṭṭhitā ca kusalesu dhammesu
appaṭivānitā ca padhānasmiṁ. Vijjā ca vimutti ca. Khaye ñāṇaṁ
anuppāde ñāṇaṁ. Ime kho āvuso tena bhagavatā jānatā
passatā arahatā sammāsambuddhena dve dhammā sammadakkhātā
tattha sabbeheva saṅgāyitabbaṁ .pe. Sukhāya devamanussānanti.
Saṅgītiyadukaṁ niṭṭhitaṁ <note n="1">Ma. Yu. saṅgītiyadukaṁ niṭṭhitanti na dissanti.</note>.
<p rend="subhead" sid="6">tikaṃ</p>
<p n="228"/>Atthi kho āvuso tena bhagavatā jānatā passatā arahatā
sammāsambuddhena tayo dhammā sammadakkhātā tattha sabbeheva
saṅgāyitabbaṁ .pe. Atthāya hitāya sukhāya devamanussānaṁ.
Katame tayo dhammā. Tīṇi akusalamūlāni lobho akusalamūlaṁ doso
akusalamūlaṁ moho akusalamūlaṁ. Tīṇi kusalamūlāni alobho kusalamūlaṁ
adoso kusalamūlaṁ amoho kusalamūlaṁ. Tīṇi duccaritāni
kāyaduccaritaṁ vacīduccaritaṁ manoduccaritaṁ. <pb ed="P" n="3.215" set="D"/>Tīṇi sucaritāni kāyasucaritaṁ
<pb n="3.228"/>
Vacīsucaritaṁ manosucaritaṁ. Tayo akusalavitakkā kāmavitakko
byāpādavitakko vihiṁsāvitakko. Tayo kusalavitakkā nekkhammavitakko
abyāpādavitakko avihiṁsāvitakko. Tayo akusalasaṅkappā
kāmasaṅkappo byāpādasaṅkappo vihiṁsāsaṅkappo. Tayo kusalasaṅkappā
nekkhammasaṅkappo abyāpādasaṅkappo avihiṁsāsaṅkappo. Tisso
akusalasaññā kāmasaññā byāpādasaññā vihiṁsāsaññā.
Tisso kusalasaññā nekkhammasaññā abyāpādasaññā avihiṁsāsaññā.
Tisso akusaladhātuyo kāmadhātu byāpādadhātu vihiṁsādhātu.
Tisso kusaladhātuyo nekkhammadhātu abyāpādadhātu avihiṁsādhātu.
Aparāpi tisso dhātuyo kāmadhātu rūpadhātu arūpadhātu.
Aparāpi tisso dhātuyo rūpadhātu arūpadhātu nirodhadhātu. Aparāpi
tisso dhātuyo hīnadhātu majjhimadhātu paṇītadhātu <note n="1">Yu. hīnādhātu majjhimādhātu paṇītādhātu.</note>. <pb ed="P" n="3.216" set="D"/>Tisso taṇhā
kāmataṇhā bhavataṇhā vibhavataṇhā. Aparāpi tisso taṇhā
kāmataṇhā rūpataṇhā arūpataṇhā. Aparāpi tisso taṇhā
rūpataṇhā arūpataṇhā nirodhataṇhā. Tīṇi saññojanāni
sakkāyadiṭṭhi vicikicchā sīlabbataparāmāso. Tayo āsavā kāmāsavo
bhavāsavo avijjāsavo. Tayo bhavā kāmabhavo rūpabhavo
arūpabhavo. Tisso esanā kāmesanā bhavesanā brahmacariyesanā.
Tisso vidhā seyyohamasmīti vidhā sadisohamasmīti vidhā
hīnohamasmīti vidhā. Tayo addhā atīto addhā anāgato addhā
<pb n="3.229"/>
Paccuppanno addhā. Tayo antā sakkāyo anto sakkāyasamudayo
anto sakkāyanirodho anto. Tisso vedanā sukhā
vedanā dukkhā vedanā adukkhamasukhā vedanā. Tisso dukkhatā
dukkhadukkhatā saṅkhāradukkhatā vipariṇāmadukkhatā. <pb ed="P" n="3.217" set="D"/>Tayo rāsī
micchattaniyato rāsi sammattaniyato rāsi aniyato rāsi. Tisso
kaṅkhā <note n="1">Ma. tayo tamā.</note> atītaṁ vā addhānaṁ ārabbha kaṅkhati vicikicchati nādhimuccati
na sampasīdati anāgataṁ vā addhānaṁ ārabbha kaṅkhati vicikicchati
nādhimuccati na sampasīdati etarahi vā paccuppannaṁ addhānaṁ ārabbha
kaṅkhati vicikicchati nādhimuccati na sampasīdati. Tīṇi tathāgatassa
arakkheyyāni <note n="2">Yu. ārakkheyyāni.</note> parisuddhakāyasamācāro āvuso tathāgato natthi
tathāgatassa kāyaduccaritaṁ yaṁ tathāgato rakkheyya mā me idaṁ
paro aññāsīti parisuddhavacīsamācāro āvuso tathāgato natthi
tathāgatassa vacīduccaritaṁ yaṁ tathāgato rakkheyya mā me idaṁ
paro aññāsīti parisuddhamanosamācāro āvuso tathāgato natthi
tathāgatassa manoduccaritaṁ yaṁ tathāgato rakkheyya mā me idaṁ
paro aññāsīti. Tayo kiñcanā rāgo kiñcanaṁ doso kiñcanaṁ
moho kiñcanaṁ. Tayo aggī rāgaggi dosaggi mohaggi.
Aparepi tayo aggī āhuneyyaggi dakkhiṇeyyaggi gahapataggi.
Tividhena rūpasaṅgaho sanidassanasappaṭigharūpaṁ anidassanasappaṭigharūpaṁ
anidassanāppaṭigharūpaṁ. Tayo saṅkhārā puññābhisaṅkhāro apuññābhisaṅkhāro
<pb n="3.230"/>
Āneñjābhisaṅkhāro. <pb ed="P" n="3.218" set="D"/>Tayo puggalā sekkho puggalo
asekkho puggalo nevasekkho nāsekkho puggalo. Tayo therā
jātitthero dhammatthero sammatitthero <note n="1">Ma. Yu. sammutithero.</note>. Tīṇi puññakiriyāvatthūni <note n="2">Ma. Yu. ... kiriyavatthūni.</note>
dānamayaṁ puññakiriyāvatthu <note n="3">Ma. Yu. ...kiriyavatthu. </note> sīlamayaṁ puññakiriyāvatthu bhāvanāmayaṁ
puññakiriyāvatthu. Tīṇi codanāvatthūni diṭṭhena sutena parisaṅkāya.
Tisso kāmūpapattiyo santāvuso sattā paccupaṭṭhitakāmā te
paccupaṭṭhitesu kāmesu vasaṁ vattenti seyyathāpi manussā ekacce
ca devā ekacce ca vinipātikā ayaṁ paṭhamā kāmūpapatti
santāvuso sattā nimmitakāmā te nimminitvā nimminitvā <note n="4">Yu. nimmetvā nimmetvā.</note>
kāmesu vasaṁ vattenti seyyathāpi devā nimmānaratī ayaṁ dutiyā
kāmūpapatti santāvuso sattā paranimmitakāmā te paranimmitesu
kāmesu vasaṁ vattenti seyyathāpi devā paranimmitavasavattī
ayaṁ tatiyā kāmūpapatti. Tisso sukhūpapattiyo santāvuso
sattā sukhaṁ <note n="5">Ma. Yu. ayaṁ pāṭho na dissati.</note> uppādetvā uppādetvā sukhaṁ viharanti seyyathāpi
devā brahmakāyikā ayaṁ paṭhamā sukhūpapatti santāvuso sattā
sukhena abhisannā parisannā paripūrā paripphuṭā te kadāci karahaci
udānaṁ udānenti aho sukhaṁ aho sukhanti seyyathāpi devā
ābhassarā ayaṁ dutiyā sukhūpapatti santāvuso sattā sukhena
abhisannā parisannā paripūrā paripphuṭā te santaṁyeva saṁtusitā
cittasukhaṁ paṭivedenti <note n="6">Ma. Yu.  tusitā sukhaṁ paṭisaṁvedenti.</note> seyyathāpi devā subhakiṇhā <note n="7">Yu. subhakiṇṇā.</note> ayaṁ tatiyā
<pb n="3.231"/>
Sukhūpapatti. Tisso paññā sekkhā paññā asekkhā paññā
nevasekkhā nāsekkhā paññā. Aparāpi tisso paññā
cintāmayā paññā sutamayā paññā bhāvanāmayā paññā.
Tīṇāvudhāni sutāvudhaṁ pavivekāvudhaṁ paññāvudhaṁ. Tīṇindriyāni
anaññataññassāmītindriyaṁ aññindriyaṁ aññātāvindriyaṁ. Tīṇi
cakkhūni maṁsacakkhu dibbacakkhu paññācakkhu. Tisso sikkhā adhisīlasikkhā
adhicittasikkhā adhipaññāsikkhā. Tisso bhāvanā kāyabhāvanā
cittabhāvanā paññābhāvanā. Tīṇi anuttariyāni dassanānuttariyaṁ
paṭipadānuttariyaṁ vimuttānuttariyaṁ. Tayo samādhī savitakkavicāro <note n="1">Ma. savitakkasavicāro. Yu. savitakko savicāro.</note>
samādhi avitakkavicāramatto <note n="2">Yu. avitakko vicāramatto. </note> samādhi avitakkavicāro <note n="3">Ma. avitakkāvicāro. Yu. avitakko avicāro.</note> samādhi. Aparepi
tayo samādhī suññato samādhi animitto samādhi appaṇihito
samādhi. Tīṇi soceyyāni kāyasoceyyaṁ vacīsoceyyaṁ
manosoceyyaṁ. <pb ed="P" n="3.220" set="D"/>Tīṇi moneyyāni kāyamoneyyaṁ vacīmoneyyaṁ
manomoneyyaṁ. Tīṇi kosallāni āyakosallaṁ apāyakosallaṁ
upāyakosallaṁ. Tayo madā ārogyamado yobbanamado jātimado <note n="4">Ma. Yu. jīvitamado. </note>.
Tīṇādhipateyyāni <note n="5">Ma. tīṇi adhipateyyāni.</note> attādhipateyyaṁ lokādhipateyyaṁ dhammādhipateyyaṁ.
Tīṇi kathāvatthūni atītaṁ vā addhānaṁ ārabbha kathaṁ katheyya evaṁ
ahosi atītamaddhānanti anāgataṁ vā addhānaṁ ārabbha kathaṁ katheyya evaṁ
bhavissati anāgatamaddhānanti etarahi vā paccuppannaṁ addhānaṁ
ārabbha kathaṁ katheyya evaṁ <note n="6">Ma. Yu. evaṁ hoti.</note> etarahi paccuppannanti <note n="7">Ma. paccuppannaṁ addhānanti.</note>. Tisso
<pb n="3.232"/>
Vijjā pubbenivāsānussatiñāṇaṁ vijjā sattānaṁ cutūpapāte ñāṇaṁ
vijjā āsavānaṁ khaye ñāṇaṁ vijjā. Tayo vihārā dibyo
vihāro <note n="1">Ma. Yu. dibbo vihāro.</note> brahmavihāro <note n="2">Ma. brahmā vihāro.</note> ariyo vihāro. Tīṇi pāṭihāriyāni
iddhipāṭihāriyaṁ ādesanāpāṭihāriyaṁ anusāsanīpāṭihāriyaṁ. Ime kho
āvuso tena bhagavatā jānatā passatā arahatā sammāsambuddhena
tayo dhammā sammadakkhātā tattha sabbeheva saṅgāyitabbaṁ na
vivaditabbaṁ .pe. Atthāya hitāya sukhāya devamanussānaṁ.
Saṅgītiyattikaṁ niṭṭhitaṁ <note n="3">Ma. Yu. saṅgītiyattikaṁ  niṭṭhitanti na dissanti.</note>.
<p rend="subhead" sid="7">catukkaṃ</p>
<p n="229"/><pb ed="P" n="3.221" set="D"/>Atthi kho āvuso tena bhagavatā jānatā passatā
arahatā sammāsambuddhena cattāro dhammā sammadakkhātā tattha
sabbeheva saṅgāyitabbaṁ .pe. Atthāya hitāya sukhāya
devamanussānaṁ. Katame cattāro. Cattāro satipaṭṭhānā idhāvuso
bhikkhu kāye kāyānupassī viharati ātāpī sampajāno satimā
vineyya loke abhijjhādomanassaṁ. Vedanāsu vedanā. Citte
cittā. Dhammesu dhammānupassī viharati ātāpī sampajāno
satimā vineyya loke abhijjhādomanassaṁ.
<p n="230"/>Cattāro sammappadhānā idhāvuso bhikkhu anuppannānaṁ
pāpakānaṁ akusalānaṁ dhammānaṁ anuppādāya chandaṁ janeti vāyamati
viriyaṁ ārabhati cittaṁ paggaṇhāti padahati uppannānaṁ pāpakānaṁ
akusalānaṁ dhammānaṁ pahānāya chandaṁ janeti vāyamati viriyaṁ ārabhati
<pb n="3.233"/>
Cittaṁ paggaṇhāti padahati anuppannānaṁ kusalānaṁ dhammānaṁ uppādāya
chandaṁ janeti vāyamati viriyaṁ ārabhati cittaṁ paggaṇhāti padahati
uppannānaṁ kusalānaṁ dhammānaṁ ṭhitiyā asammosāya bhiyyobhāvāya
vepullāya bhāvanāya pāripūriyā chandaṁ janeti vāyamati viriyaṁ ārabhati
cittaṁ paggaṇhāti padahati.
<p n="231"/>Cattāro iddhipādā idhāvuso bhikkhu chandasamādhipadhānasaṅkhāra-
samannāgataṁ iddhipādaṁ bhāveti viriyasamādhipadhānasaṅkhārasamannāgataṁ
iddhipādaṁ bhāveti cittasamādhipadhānasaṅkhārasamannāgataṁ iddhipādaṁ
bhāveti vīmaṁsāsamādhipadhānasaṅkhārasamannāgataṁ iddhipādaṁ bhāveti.
<p n="232"/>Cattāri jhānāni idhāvuso bhikkhu vivicceva kāmehi
vivicca akusalehi dhammehi savitakkaṁ savicāraṁ vivekajaṁ pītisukhaṁ
paṭhamajjhānaṁ upasampajja viharati vitakkavicārānaṁ vūpasamā ajjhattaṁ
sampasādanaṁ cetaso ekodibhāvaṁ avitakkaṁ avicāraṁ samādhijaṁ pītisukhaṁ
dutiyajjhānaṁ upasampajja viharati pītiyā ca virāgā upekkhako
ca viharati sato ca sampajāno sukhañca kāyena paṭisaṁvedeti
yantaṁ ariyā ācikkhanti upekkhako satimā sukhavihārīti tatiyajjhānaṁ
upasampajja viharati sukhassa ca pahānā dukkhassa ca pahānā
pubbe va somanassadomanassānaṁ atthaṅgamā adukkhamasukhaṁ upekkhāsatipārisuddhiṁ
catutthajjhānaṁ upasampajja viharati.
<p n="233"/>Catasso samādhibhāvanā atthāvuso samādhibhāvanā bhāvitā
<pb n="3.234"/>
Bahulīkatā diṭṭhadhammasukhavihārāya saṁvattati. Atthāvuso samādhibhāvanā
bhāvitā bahulīkatā ñāṇadassanapaṭilābhāya saṁvattati. Atthāvuso
samādhibhāvanā bhāvitā bahulīkatā satisampajaññāya saṁvattati.
Atthāvuso samādhibhāvanā bhāvitā bahulīkatā āsavānaṁ khayāya
saṁvattati. Katamā cāvuso samādhibhāvanā bhāvitā bahulīkatā
diṭṭhadhammasukhavihārāya saṁvattati. Idhāvuso bhikkhu vivicceva kāmehi
vivicca akusalehi dhammehi savitakkaṁ savicāraṁ .pe. Catutthajjhānaṁ
upasampajja viharati ayaṁ <pb ed="P" n="3.223" set="D"/>āvuso samādhibhāvanā bhāvitā bahulīkatā
diṭṭhadhammasukhavihārāya saṁvattati. Katamā cāvuso samādhibhāvanā
bhāvitā bahulīkatā ñāṇadassanapaṭilābhāya saṁvattati. Idhāvuso
bhikkhu ālokasaññaṁ manasikaroti divāsaññaṁ adhiṭṭhāti yathā divā
tathā rattiṁ yathā rattiṁ tathā divā iti vivaṭena cetasā
apariyonaddhena sappabhāsaṁ cittaṁ bhāveti ayaṁ āvuso samādhibhāvanā
bhāvitā bahulīkatā ñāṇadassanapaṭilābhāya saṁvattati. Katamā
cāvuso samādhibhāvanā bhāvitā bahulīkatā satisampajaññāya saṁvattati.
Idhāvuso bhikkhuno viditā vedanā uppajjanti viditā upaṭṭhahanti
viditā abbhatthaṁ gacchanti viditā saññā uppajjanti viditā
upaṭṭhahanti viditā abbhatthaṁ gacchanti viditā vitakkā uppajjanti
viditā upaṭṭhahanti viditā abbhatthaṁ gacchanti ayaṁ āvuso
samādhibhāvanā bhāvitā bahulīkatā satisampajaññāya saṁvattati.
<pb n="3.235"/>
Katamā cāvuso samādhibhāvanā bhāvitā bahulīkatā āsavānaṁ khayāya
saṁvattati. Idhāvuso bhikkhu pañcasu upādānakkhandhesu <note n="1">Yu. pañcasupādānakkhandhesu.</note> udayabbayānupassī
viharati iti rūpaṁ iti rūpassa samudayo iti rūpassa atthaṅgamo.
Iti vedanā. Iti saññā. Iti saṅkhārā. Iti viññāṇaṁ
iti viññāṇassa samudayo iti viññāṇassa atthaṅgamo <note n="2">Yu. atthaṅgamoti.</note> ayaṁ
āvuso samādhibhāvanā bhāvitā bahulīkatā āsavānaṁ khayāya saṁvattati.
<p n="234"/>Catasso appamaññā idhāvuso bhikkhu mettāsahagatena
cetasā ekaṁ disaṁ pharitvā viharati tathā dutiyaṁ tathā tatiyaṁ tathā
catutthaṁ iti uddhamadho <pb ed="P" n="3.224" set="D"/>tiriyaṁ sabbadhi sabbattatāya sabbāvantaṁ
lokaṁ mettāsahagatena cetasā vipulena mahaggatena appamāṇena
averena abyāpajjhena pharitvā viharati. Karuṇāsahagatena cetasā.
Muditāsahagatena cetasā. Upekkhāsahagatena cetasā ekaṁ disaṁ
pharitvā viharati tathā dutiyaṁ tathā tatiyaṁ tathā catutthaṁ iti
uddhamadho tiriyaṁ sabbadhi sabbattatāya sabbāvantaṁ lokaṁ upekkhāsahagatena
cetasā vipulena mahaggatena appamāṇena averena
abyāpajjhena pharitvā viharati.
<p n="235"/>Cattāro arūpā <note n="3">Ma. āruppā.</note> idhāvuso bhikkhu sabbaso rūpasaññānaṁ
samatikkamā paṭighasaññānaṁ atthaṅgamā nānattasaññānaṁ amanasikārā
ananto ākāsoti ākāsānañcāyatanaṁ upasampajja viharati
sabbaso ākāsānañcāyatanaṁ samatikkamma anantaṁ viññāṇanti
<pb n="3.236"/>
Viññāṇañcāyatanaṁ upasampajja viharati sabbaso viññāṇañcāyatanaṁ
samatikkamma natthi kiñcīti ākiñcaññāyatanaṁ upasampajja viharati
sabbaso ākiñcaññāyatanaṁ samatikkamma nevasaññānāsaññāyatanaṁ
upasampajja viharati.
<p n="236"/>Cattāri apassenāni idhāvuso bhikkhu saṅkhāyekaṁ paṭisevati
saṅkhāyekaṁ adhivāseti saṅkhāyekaṁ parivajjeti saṅkhāyekaṁ vinodeti.
<p n="237"/>Cattāro ariyavaṁsā idhāvuso bhikkhu santuṭṭho hoti
itarītarena cīvarena itarītaracīvarasantuṭṭhiyā ca vaṇṇavādī na ca
cīvarahetu anesanaṁ appaṭirūpaṁ āpajjati aladdhā ca cīvaraṁ na
paritassati laddhā ca cīvaraṁ agadhito <note n="1">Yu. agathito. evamuparipi.</note> amucchito anajjhāpanno
ādīnavadassāvī nissaraṇapañño paribhuñjati tāya ca pana itarītaracīvarasantuṭṭhiyā
nevattānukkaṁseti na paraṁ vambheti yo hi tattha
dakkho analaso sampajāno paṭissato ayaṁ <pb ed="P" n="3.225" set="D"/>vuccatāvuso bhikkhu
porāṇe aggaññe ariyavaṁse ṭhito. Puna caparaṁ āvuso bhikkhu
santuṭṭho hoti itarītarena piṇḍapātena itarītarapiṇḍapātasantuṭṭhiyā
ca vaṇṇavādī na ca piṇḍapātahetu anesanaṁ appaṭirūpaṁ āpajjati
aladdhā ca piṇḍapātaṁ na paritassati laddhā ca piṇḍapātaṁ
agadhito amucchito anajjhāpanno ādīnavadassāvī nissaraṇapañño
paribhuñjati tāya ca pana itarītarapiṇḍapātasantuṭṭhiyā nevattānukkaṁseti
na paraṁ vambheti yo hi tattha dakkho analaso sampajāno
<pb n="3.237"/>
Paṭissato ayaṁ vuccatāvuso bhikkhu porāṇe aggaññe ariyavaṁse
ṭhito. Puna caparaṁ āvuso bhikkhu santuṭṭho hoti itarītarena senāsanena
itarītarasenāsanasantuṭṭhiyā ca vaṇṇavādī na ca senāsanahetu anesanaṁ
appaṭirūpaṁ āpajjati aladdhā ca senāsanaṁ na paritassati laddhā ca
senāsanaṁ agadhito amucchito anajjhāpanno ādīnavadassāvī nissaraṇapañño
paribhuñjati tāya ca pana itarītarasenāsanasantuṭṭhiyā nevattānukkaṁseti
na paraṁ vambheti yo hi tattha dakkho analaso sampajāno
paṭissato ayaṁ vuccatāvuso bhikkhu porāṇe aggaññe ariyavaṁse
ṭhito. Puna caparaṁ āvuso bhikkhu pahānārāmo hoti pahānarato
bhāvanārāmo hoti bhāvanārato tāya ca pana pahānārāmatāya
pahānaratiyā bhāvanārāmatāya bhāvanāratiyā nevattānukkaṁseti na paraṁ
vambheti yo hi tattha dakkho analaso sampajāno paṭissato ayaṁ
vuccatāvuso bhikkhu porāṇe aggaññe ariyavaṁse ṭhito <note n="1">Ma. ṭhitoti.</note>.
<p n="238"/>Cattāri padhānāni saṁvarappadhānaṁ pahānappadhānaṁ bhāvanāppadhānaṁ
anurakkhanāppadhānaṁ. Katamañcāvuso saṁvarappadhānaṁ. Idhāvuso
bhikkhu cakkhunā rūpaṁ disvā na nimittaggāhī hoti nānubyañjanaggāhī
yatvādhikaraṇamenaṁ cakkhundriyaṁ <pb ed="P" n="3.226" set="D"/>asaṁvutaṁ viharantaṁ abhijjhādomanassā
pāpakā akusalā dhammā anvāssaveyyuṁ tassa saṁvarāya paṭipajjati
rakkhati cakkhundriyaṁ cakkhundriye saṁvaraṁ āpajjati. Sotena saddaṁ
sutvā. Ghānena gandhaṁ ghāyitvā. Jivhāya rasaṁ sāyitvā.
<pb n="3.238"/>
Kāyena phoṭṭhabbaṁ phusitvā. Manasā dhammaṁ viññāya na nimittaggāhī
hoti nānubyañjanaggāhī yatvādhikaraṇamenaṁ manindriyaṁ asaṁvutaṁ viharantaṁ
abhijjhādomanassā pāpakā akusalā dhammā anvāssaveyyuṁ tassa
saṁvarāya paṭipajjati rakkhati manindriyaṁ manindriye saṁvaraṁ āpajjati
idaṁ vuccatāvuso saṁvarappadhānaṁ. Katamañcāvuso pahānappadhānaṁ.
Idhāvuso bhikkhu uppannaṁ kāmavitakkaṁ nādhivāseti pajahati vinodeti
byantīkaroti <note n="1">Ma. byantiṁ karoti. evamuparipi.</note> anabhāvaṅgameti uppannaṁ byāpādavitakkaṁ .pe.
Uppannaṁ vihiṁsāvitakkaṁ nādhivāseti pajahati .pe. Uppannuppanne
pāpake akusale dhamme nādhivāseti pajahati vinodeti byantīkaroti
anabhāvaṅgameti idaṁ vuccatāvuso pahānappadhānaṁ. Katamañcāvuso
bhāvanāppadhānaṁ. Idhāvuso bhikkhu satisambojjhaṅgaṁ bhāveti vivekanissitaṁ
virāganissitaṁ nirodhanissitaṁ vossaggapariṇāmiṁ. Dhammavicayasambojjhaṅgaṁ
bhāveti. Viriyasambojjhaṅgaṁ bhāveti. Pītisambojjhaṅgaṁ
bhāveti. Passaddhisambojjhaṅgaṁ bhāveti. Samādhisambojjhaṅgaṁ
bhāveti. Upekkhāsambojjhaṅgaṁ bhāveti vivekanissitaṁ virāganissitaṁ
nirodhanissitaṁ vossaggapariṇāmiṁ idaṁ vuccatāvuso bhāvanāppadhānaṁ.
Katamañcāvuso anurakkhanāppadhānaṁ. Idhāvuso bhikkhu
uppannaṁ bhaddakaṁ samādhinimittaṁ anurakkhati aṭṭhikasaññaṁ puḷuvakasaññaṁ
vinīlakasaññaṁ vicchiddakasaññaṁ uddhumātakasaññaṁ idaṁ vuccatāvuso
anurakkhanāppadhānaṁ.
<pb n="3.239"/>
<p n="239"/>Cattāri ñāṇāni dhamme ñāṇaṁ <note n="*">mīkārkkhag ñānaṁ peḌna ñāṇaṁ</note> anvaye ñāṇaṁ
paricchedañāṇaṁ <note n="1">Ma. pariye ñāṇaṁ.</note> sammatiñāṇaṁ <note n="2">Ma. sammutiyā ñāṇaṁ. Yu. sammutiñāṇaṁ.</note>. <pb ed="P" n="3.227" set="D"/>Aparānipi cattāri ñāṇāni
dukkhe ñāṇaṁ dukkhasamudaye <note n="3">Yu. samudaye. </note> ñāṇaṁ dukkhanirodhe <note n="4">Yu. nirodhe.</note> ñāṇaṁ
dukkhanirodhagāminiyā paṭipadāya <note n="5">Yu. magge. </note> ñāṇaṁ.
<p n="240"/>Cattāri sotāpattiyaṅgāni sappurisasaṁsevo saddhammassavanaṁ
yonisomanasikāro dhammānudhammapaṭipatti.
<p n="241"/>Cattāri sotāpannassa aṅgāni idhāvuso ariyasāvako
buddhe aveccappasādena samannāgato hoti itipi so bhagavā arahaṁ
sammāsambuddho vijjācaraṇasampanno sugato lokavidū anuttaro
purisadammasārathi satthā devamanussānaṁ buddho bhagavāti dhamme
aveccappasādena samannāgato hoti svākkhāto bhagavatā dhammo
sandiṭṭhiko akāliko ehipassiko opanayiko paccattaṁ veditabbo
viññūhīti saṅghe aveccappasādena samannāgato hoti supaṭipanno
bhagavato sāvakasaṅgho ujupaṭipanno bhagavato sāvakasaṅgho ñāyapaṭipanno
bhagavato sāvakasaṅgho sāmīcipaṭipanno bhagavato sāvakasaṅgho yadidaṁ
cattāri purisayugāni aṭṭha purisapuggalā esa bhagavato sāvakasaṅgho
āhuneyyo pāhuneyyo dakkhiṇeyyo añjalikaraṇīyo anuttaraṁ
puññakkhettaṁ lokassāti ariyakantehi sīlehi samannāgato hoti
akhaṇḍehi acchiddehi asabalehi akammāsehi bhujissehi viññūpasatthehi
aparamaṭṭhehi samādhisaṁvattanikehi.
<pb n="3.240"/>
<p n="242"/>Cattāri sāmaññaphalāni sotāpattiphalaṁ sakadāgāmiphalaṁ
anāgāmiphalaṁ <pb ed="P" n="3.228" set="D"/>arahattaphalaṁ.
<p n="243"/>Catasso dhātuyo paṭhavīdhātu āpodhātu tejodhātu
vāyodhātu.
<p n="244"/>Cattāro āhārā kabaḷīkāro <note n="1">Yu. kabaliṅkāro.</note> āhāro oḷāriko vā
sukhumo vā phasso dutiyo manosañcetanā tatiyā viññāṇaṁ
catutthaṁ.
<p n="245"/>Catasso viññāṇaṭṭhitiyo rūpūpāyaṁ vā āvuso viññāṇaṁ
tiṭṭhamānaṁ tiṭṭhati rūpārammaṇaṁ rūpappatiṭṭhaṁ nandūpasevanaṁ vuḍḍhiṁ
viruḷhiṁ vepullaṁ āpajjati. Vedanūpāyaṁ vā āvuso. Saññūpāyaṁ
vā āvuso. Saṅkhārūpāyaṁ vā āvuso. Viññāṇaṁ tiṭṭhamānaṁ
tiṭṭhati saṅkhārārammaṇaṁ saṅkhārappatiṭṭhaṁ nandūpasevanaṁ vuḍḍhiṁ viruḷhiṁ
vepullaṁ āpajjati.
<p n="246"/>Cattāri agatigamanāni chandāgatiṁ gacchati dosāgatiṁ
gacchati mohāgatiṁ gacchati bhayāgatiṁ gacchati.
<p n="247"/>Cattāro taṇhuppādā cīvarahetu vā āvuso bhikkhuno
taṇhā uppajjamānā uppajjati piṇḍapātahetu vā āvuso
bhikkhuno taṇhā uppajjamānā uppajjati senāsanahetu vā
āvuso bhikkhuno taṇhā uppajjamānā uppajjati abhibhavābhavahetu <note n="2">Ma. Yu. itibhavā ....</note>
vā āvuso bhikkhuno taṇhā uppajjamānā uppajjati.
<pb n="3.241"/>
<p n="248"/>Catasso paṭipadā dukkhāpaṭipadā dandhābhiññā
dukkhāpaṭipadā khippābhiññā sukhāpaṭipadā dandhābhiññā
sukhāpaṭipadā <pb ed="P" n="3.229" set="D"/>khippābhiññā.
<p n="249"/>Aparāpi catasso paṭipadā akkhamā paṭipadā khamā
paṭipadā damā paṭipadā samā paṭipadā.
<p n="250"/>Cattāri dhammapadāni anabhijjhā dhammapadaṁ abyāpādo
dhammapadaṁ sammāsati dhammapadaṁ sammāsamādhi dhammapadaṁ.
<p n="251"/>Cattāri dhammasamādānāni atthāvuso dhammasamādānaṁ
paccuppannaṁ dukkhañceva āyatiñca dukkhavipākaṁ atthāvuso dhammasamādānaṁ
paccuppannaṁ dukkhañceva āyatiñca sukhavipākaṁ atthāvuso
dhammasamādānaṁ paccuppannaṁ sukhañceva āyatiñca dukkhavipākaṁ atthāvuso
dhammasamādānaṁ paccuppannaṁ sukhañceva āyatiñca sukhavipākaṁ.
<p n="252"/>Cattāro dhammakkhandhā sīlakkhandho samādhikkhandho
paññākkhandho vimuttikkhandho.
<p n="253"/>Cattāri balāni viriyabalaṁ satibalaṁ samādhibalaṁ paññābalaṁ.
<p n="254"/>Cattāri adhiṭṭhānāni paññādhiṭṭhānaṁ saccādhiṭṭhānaṁ
cāgādhiṭṭhānaṁ upasamādhiṭṭhānaṁ.
<p n="255"/>Cattāro pañhābyākaraṇā <note n="1"><pb ed="P" n="3.230" set="D"/>Ma. ...byākaraṇāni. Yu. ...vyākaraṇā.</note> ekaṁsabyākaraṇīyo pañho
paṭipucchābyākaraṇīyo pañho vibhajjabyākaraṇīyo pañho ṭhapanīyo
pañho.
<pb n="3.242"/>
<p n="256"/>Cattāri kammāni atthāvuso kammaṁ kaṇhaṁ kaṇhavipākaṁ
atthāvuso kammaṁ sukkaṁ sukkavipākaṁ atthāvuso kammaṁ kaṇhasukkaṁ
kaṇhasukkavipākaṁ atthāvuso kammaṁ akaṇhāsukkaṁ akaṇhāsukkavipākaṁ
kammakkhayāya saṁvattati.
<p n="257"/>Cattāro sacchikaraṇīyā dhammā pubbenivāso satiyā
sacchikaraṇīyo sattānaṁ cutupapāto cakkhunā sacchikaraṇīyo
aṭṭhavimokkhā kāyena sacchikaraṇīyā āsavānaṁ khayo paññāya
sacchikaraṇīyo.
<p n="258"/>Cattāro oghā kāmogho bhavogho diṭṭhogho avijjogho.
<p n="259"/>Cattāro yogā kāmayogo bhavayogo diṭṭhiyogo
avijjāyogo.
<p n="260"/>Cattāro visaṁyogā kāmayogavisaṁyogo bhavayogavisaṁyogo
diṭṭhiyogavisaṁyogo avijjāyogavisaṁyogo.
<p n="261"/>Cattāro ganthā abhijjhā kāyagantho byāpādo
kāyagantho sīlabbataparāmāso kāyagantho idaṁsaccābhiniveso
kāyagantho.
<p n="262"/>Cattāri upādānāni kāmupādānaṁ diṭṭhupādānaṁ
sīlabbatupādānaṁ attavādupādānaṁ.
<p n="263"/>Catasso yoniyo aṇḍajayoni jalābujayoni saṁsedajayoni
opapātikayoni. <pb ed="P" n="3.231" set="D"/>
<pb n="3.243"/>
<p n="264"/>Catasso gabbhāvakkantiyo idhāvuso ekacco
asampajāno mātu kucchiṁ okkamati asampajāno mātu kucchismiṁ ṭhāti
asampajāno mātu kucchismā nikkhamati ayaṁ paṭhamā gabbhāvakkanti.
Puna caparaṁ āvuso idhekacco sampajāno mātu kucchiṁ okkamati
asampajāno mātu kucchismiṁ ṭhāti asampajāno mātu kucchismā
nikkhamati ayaṁ dutiyā gabbhāvakkanti. Puna caparaṁ āvuso idhekacco
sampajāno mātu kucchiṁ okkamati sampajāno mātu kucchismiṁ ṭhāti
asampajāno mātu kucchismā nikkhamati ayaṁ tatiyā gabbhāvakkanti.
Puna caparaṁ āvuso idhekacco sampajāno mātu kucchiṁ okkamati
sampajāno mātu kucchismiṁ ṭhāti sampajāno mātu kucchismā
nikkhamati ayaṁ catutthā gabbhāvakkanti.
<p n="265"/>Cattāro attabhāvapaṭilābhā atthāvuso attabhāvapaṭilābho
yasmiṁ attabhāvapaṭilābhe attasañcetanāyeva kamati no
parasañcetanā. Atthāvuso attabhāvapaṭilābho yasmiṁ attabhāvapaṭilābhe
parasañcetanāyeva kamati no attasañcetanā. Atthāvuso
attabhāvapaṭilābho yasmiṁ attabhāvapaṭilābhe attasañcetanā ceva so <undef/>
kamati parasañcetanā ca. Atthāvuso attabhāvapaṭilābho yasmiṁ
attabhāvapaṭilābhe neva attasañcetanā kamati no parasañcetanā.
<p n="266"/>Catasso dakkhiṇāvisuddhiyo atthāvuso dakkhiṇā
dāyakato visujjhati no paṭiggāhakato. Atthāvuso dakkhiṇā
<pb n="3.244"/>
Paṭiggāhakato visujjhati <pb ed="P" n="3.232" set="D"/>no dāyakato. Atthāvuso dakkhiṇā neva
dāyakato visujjhati no paṭiggāhakato. Atthāvuso dakkhiṇā
dāyakato ceva visujjhati paṭiggāhakato ca.
<p n="267"/>Cattāri saṅgahavatthūni dānaṁ piyavajjaṁ <note n="1">Yu. peyyavajjaṁ.</note> atthacariyā
samānattatā.
<p n="268"/>Cattāro anariyavohārā musāvādo pisuṇā vācā
pharusā vācā samphappalāpo.
<p n="269"/>Cattāro ariyavohārā musāvādā veramaṇī pisuṇāya
vācāya veramaṇī pharusāya vācāya veramaṇī samphappalāpā vemaṇī.
<p n="270"/>Aparepi cattāro anariyavohārā adiṭṭhe diṭṭhavāditā
assute sutavāditā amute mutavāditā aviññāte viññātavāditā.
<p n="271"/>Aparepi cattāro ariyavohārā adiṭṭhe adiṭṭhavāditā
assute assutavāditā amute amutavāditā aviññāte
aviññātavāditā.
<p n="272"/>Aparepi cattāro anariyavohārā diṭṭhe adiṭṭhavāditā
sute assutavāditā mute amutavāditā viññāte aviññātavāditā.
<p n="273"/>Aparepi cattāro ariyavohārā diṭṭhe diṭṭhavāditā
sute sutavāditā mute mutavāditā viññāte viññātavāditā.
<p n="274"/>Cattāro puggalā idhāvuso ekacco puggalo attantapo
hoti attaparitāpanānuyogamanuyutto. Idhāvuso ekacco puggalo
<pb n="3.245"/>
Parantapo hoti paraparitāpanānuyogamanuyutto. Idhāvuso ekacco
puggalo attantapo ca hoti attaparitāpanānuyogamanuyutto parantapo
ca paraparitāpanānuyogamanuyutto. Idhāvuso ekacco puggalo neva
attantapo hoti na attaparitāpanānuyogamanuyutto <pb ed="P" n="3.233" set="D"/>na parantapo na
paraparitāpanānuyogamanuyutto so anattantapo aparantapo diṭṭhe
va dhamme nicchāto nibbuto sītībhūto <note n="1">Yu. sītibhūto.</note> sukhapaṭisaṁvedī brahmabhūtena
attanā viharati.
<p n="275"/>Aparepi cattāro puggalā idhāvuso ekacco puggalo
attahitāya paṭipanno hoti no parahitāya. Idhāvuso ekacco puggalo
parahitāya paṭipanno hoti no attahitāya. Idhāvuso ekacco
puggalo neva attahitāya paṭipanno hoti no parahitāya. Idhāvuso
ekacco puggalo attahitāya ceva paṭipanno hoti parahitāya ca.
<p n="276"/>Aparepi cattāro puggalā tamo tamaparāyano tamo
jotiparāyano joti tamaparāyano joti jotiparāyano.
<p n="277"/>Aparepi cattāro puggalā samaṇamacalo samaṇapadumo
samaṇapuṇḍarīko samaṇesu <note n="2">Yu. ayaṁ pāṭho na dissati.</note> samaṇasukhumālo. Ime kho āvuso
tena bhagavatā jānatā passatā arahatā sammāsambuddhena cattāro
dhammā sammadakkhātā tattha sabbeheva saṅgāyitabbaṁ .pe.
Atthāya hitāya sukhāya devamanussānaṁ.
Saṅgītiyacatukkaṁ niṭṭhitaṁ <note n="3">Ma. paṭhamabhāṇavāro niṭṭhito.  Yu. paṭhamakabhāṇavāraṁ niṭṭhitaṁ.</note>.
<p rend="subhead" sid="8">pañcakaṃ</p>
<pb n="3.246"/>
<p n="278"/>Atthi kho āvuso tena bhagavatā jānatā passatā
arahatā sammāsambuddhena pañca dhammā sammadakkhātā tattha
sabbeheva saṅgāyitabbaṁ .pe. Atthāya hitāya sukhāya
devamanussānaṁ. Katame pañca. Pañcakkhandhā rūpakkhandho
vedanākkhandho saññākkhandho saṅkhārakkhandho <pb ed="P" n="3.234" set="D"/>viññāṇakkhandho.
<p n="279"/>Pañcupādānakkhandhā rūpūpādānakkhandho vedanūpādānakkhandho
saññūpādānakkhandho saṅkhārūpādānakkhandho viññāṇūpādānakkhandho.
<p n="280"/>Pañca kāmaguṇā cakkhuviññeyyā rūpā iṭṭhā kantā
manāpā piyarūpā kāmūpasañhitā rajaniyā <note n="1">Ma. Yu. rajanīyā.</note>. Sotaviññeyyā saddā.
Ghānaviññeyyā gandhā. Jivhāviññeyyā rasā. Kāyaviññeyyā
phoṭṭhabbā iṭṭhā kantā manāpā piyarūpā kāmūpasañhitā rajaniyā <note n="1">Ma. Yu. rajanīyā.</note>.
<p n="281"/>Pañca gatiyo nirayo tiracchānayoni pettivisayo
manussā devā.
<p n="282"/>Pañca macchariyāni āvāsamacchariyaṁ kulamacchariyaṁ
lābhamacchariyaṁ vaṇṇamacchariyaṁ dhammamacchariyaṁ.
<p n="283"/>Pañca nīvaraṇāni kāmacchandanīvaraṇaṁ byāpādanīvaraṇaṁ
thīnamiddhanīvaraṇaṁ uddhaccakukkuccanīvaraṇaṁ vicikicchānīvaraṇaṁ.
<p n="284"/>Pañca orambhāgiyāni saññojanāni sakkāyadiṭṭhi
vicikicchā sīlabbataparāmāso kāmacchando byāpādo.
<pb n="3.247"/>
<p n="285"/>Pañcuddhambhāgiyāni saññojanāni rūparāgo arūparāgo
māno <pb ed="P" n="3.235" set="D"/>uddhaccaṁ avijjā.
<p n="286"/>Pañca sikkhāpadāni pāṇātipātā veramaṇī
adinnādānā veramaṇī kāmesu micchācārā veramaṇī musāvādā
veramaṇī surāmerayamajjapamādaṭṭhānā veramaṇī.
<p n="287"/>Pañca abhabbaṭṭhānāni abhabbo āvuso khīṇāsavo
bhikkhu sañcicca pāṇaṁ jīvitā voropetuṁ abhabbo khīṇāsavo bhikkhu
adinnaṁ theyyasaṅkhātaṁ ādātuṁ <note n="1">Ma. ādiyituṁ.</note> abhabbo khīṇāsavo bhikkhu methunaṁ
dhammaṁ paṭisevituṁ abhabbo khīṇāsavo bhikkhu sampajānamusā bhāsituṁ
abhabbo khīṇāsavo bhikkhu sannidhikārakaṁ kāme paribhuñjituṁ seyyathāpi
pubbe āgārikabhūto <note n="2">Ma. āgāriyabhūto. Yu. agāriyabhūto.</note>.
<p n="288"/>Pañca byasanāni ñātibyasanaṁ bhogabyasanaṁ rogabyasanaṁ
sīlabyasanaṁ diṭṭhibyasanaṁ. Nāvuso sattā ñātibyasanahetu vā
bhogabyasanahetu vā rogabyasanahetu vā kāyassa bhedā paraṁ maraṇā
apāyaṁ duggatiṁ vinipātaṁ nirayaṁ upapajjanti. Sīlabyasanahetu vā
āvuso sattā diṭṭhibyasanahetu vā kāyassa bhedā paraṁ maraṇā
apāyaṁ duggatiṁ vinipātaṁ nirayaṁ upapajjanti.
<p n="289"/>Pañca sampadā ñātisampadā bhogasampadā ārogyasampadā
sīlasampadā diṭṭhisampadā. Nāvuso sattā ñātisampadāhetu
vā bhogasampadāhetu vā ārogyasampadāhetu vā kāyassa
<pb n="3.248"/>
Bhedā paraṁ maraṇā sugatiṁ saggaṁ lokaṁ upapajjanti. Sīlasampadāhetu
vā āvuso sattā diṭṭhisampadāhetu vā kāyassa bhedā paraṁ
maraṇā sugatiṁ saggaṁ lokaṁ upapajjanti.
<p n="290"/>Pañca ādīnavā dussīlassa sīlavipattiyā idhāvuso
dussīlo sīlavipanno pamādādhikaraṇaṁ mahatiṁ bhogajāniṁ nigacchati ayaṁ
paṭhamo ādīnavo dussīlassa sīlavipattiyā. Puna caparaṁ āvuso
dussīlassa sīlavipannassa pāpako kittisaddo abbhuggacchati ayaṁ
dutiyo ādīnavo dussīlassa sīlavipattiyā. Puna caparaṁ āvuso
dussīlo sīlavipanno yaṁ yadeva parisaṁ upasaṅkamati yadi khattiyaparisaṁ
yadi brāhmaṇaparisaṁ yadi gahapatiparisaṁ yadi samaṇaparisaṁ avisārado
upasaṅkamati maṅkubhūto <note n="1">Yu. maṅkobhūto.</note> ayaṁ tatiyo ādīnavo dussīlassa
sīlavipattiyā. Puna caparaṁ āvuso dussīlo sīlavipanno sammūḷho
kālaṁ karoti ayaṁ catuttho ādīnavo dussīlassa sīlavipattiyā.
Puna caparaṁ āvuso dussīlo sīlavipanno kāyassa bhedā paraṁ maraṇā
apāyaṁ duggatiṁ vinipātaṁ nirayaṁ upapajjati ayaṁ pañcamo ādīnavo
dussīlassa sīlavipattiyā.
<p n="291"/>Pañca ānisaṁsā sīlavato sīlasampadāya idhāvuso sīlavā
sīlasampanno appamādādhikaraṇaṁ mahantaṁ bhogakkhandhaṁ adhigacchati ayaṁ
paṭhamo ānisaṁso sīlavato sīlasampadāya. Puna caparaṁ āvuso
sīlavato sīlasampannassa kalyāṇo kittisaddo abbhuggacchati ayaṁ
<pb n="3.249"/>
Dutiyo ānisaṁso sīlavato sīlasampadāya. Puna caparaṁ āvuso
sīlavā sīlasampanno yaṁ yadeva parisaṁ upasaṅkamati yadi khattiyaparisaṁ
yadi brāhmaṇaparisaṁ yadi gahapatiparisaṁ yadi samaṇaparisaṁ visārado
upasaṅkamati amaṅkubhūto ayaṁ tatiyo ānisaṁso sīlavato
sīlasampadāya. Puna caparaṁ āvuso sīlavā sīlasampanno asammūḷho
kālaṁ karoti ayaṁ catuttho ānisaṁso sīlavato sīlasampadāya.
Puna caparaṁ āvuso sīlavā sīlasampanno kāyassa bhedā paraṁ maraṇā
sugatiṁ saggaṁ lokaṁ upapajjati ayaṁ pañcamo ānisaṁso sīlavato
sīlasampadāya.
<p n="292"/>Codakena āvuso bhikkhunā paraṁ codetukāmena pañca
dhamme ajjhattaṁ upaṭṭhapetvā paro codetabbo kālena vakkhāmi
no akālena <pb ed="P" n="3.237" set="D"/>bhūtena vakkhāmi no abhūtena saṇhena vakkhāmi no
pharusena atthasañhitena vakkhāmi no anatthasañhitena mettacittena
vakkhāmi no dosantarenāti. Codakena āvuso bhikkhunā paraṁ
codetukāmena ime pañca dhamme ajjhattaṁ upaṭṭhapetvā paro
codetabbo.
<p n="293"/>Pañca padhāniyaṅgāni idhāvuso bhikkhu saddho hoti
saddahati tathāgatassa bodhiṁ itipi so bhagavā arahaṁ sammāsambuddho
vijjācaraṇasampanno sugato lokavidū anuttaro purisadammasārathi satthā
devamanussānaṁ buddho bhagavāti appābādho hoti appātaṅko
<pb n="3.250"/>
Samavepākiniyā gahaṇiyā samannāgato nātisītāya nāccuṇhāya
majjhimāya padhānakkhamāya asaṭho hoti amāyāvī yathābhūtaṁ attānaṁ
āvikattā satthari vā viññūsu vā sabrahmacārīsu āraddhaviriyo
viharati akusalānaṁ dhammānaṁ pahānāya kusalānaṁ dhammānaṁ upasampadāya
thāmavā daḷhaparakkamo anikkhittadhuro kusalesu dhammesu paññavā
hoti udayatthagāminiyā paññāya samannāgato ariyāya nibbedhikāya
sammādukkhakkhayagāminiyā.
<p n="294"/>Pañca suddhāvāsā avihā atappā sudassā sudassī
akaniṭṭhā.
<p n="295"/>Pañca anāgāmino antarāparinibbāyī upahaccaparinibbāyī
asaṅkhāraparinibbāyī sasaṅkhāraparinibbāyī uddhaṁsoto
akaniṭṭhagāmī.
<p n="296"/>Pañca cetokhīlā <note n="1">Ma. Yu. sabbavāresu cetokhilā.</note> idhāvuso bhikkhu satthari kaṅkhati
vicikicchati nādhimuccati na sampasīdati. Yo so āvuso bhikkhu
satthari kaṅkhati vicikicchati nādhimuccati na sampasīdati tassa cittaṁ
na namati ātappāya anuyogāya sātaccāya padhānāya yassa cittaṁ
na namati ātappāya anuyogāya sātaccāya padhānāya ayaṁ paṭhamo
cetokhīlo. Puna caparaṁ āvuso bhikkhu dhamme kaṅkhati. Saṅghe
kaṅkhati. Sikkhāya kaṅkhati vicikicchati. Sabrahmacārīsu kupito
hoti anattamano āhatacitto khīlajāto. Yo so āvuso
<pb n="3.251"/>
Bhikkhu sabrahmacārīsu kupito hoti anattamano āhatacitto khīlajāto
tassa cittaṁ na namati ātappāya anuyogāya sātaccāya padhānāya
yassa cittaṁ na namati ātappāya anuyogāya sātaccāya padhānāya <note n="1">Yu. yassa cittaṁ ... sātaccāya padhānāyāti ime pāṭhā na dissanti.</note>
ayaṁ pañcamo cetokhīlo.
<p n="297"/>Pañca cetaso vinibandhā idhāvuso bhikkhu kāmesu <note n="2">Yu. kāme. </note>
avigatarāgo hoti avigatacchando avigatapemo avigatapipāso avigatapariḷāho
avigatataṇho. Yo so āvuso bhikkhu kāmesu <note n="2">Yu. kāme. </note> avigatarāgo
hoti avigatacchando avigatapemo avigatapipāso avigatapariḷāho
avigatataṇho tassa cittaṁ na namati ātappāya anuyogāya
sātaccāya padhānāya yassa cittaṁ na namati ātappāya anuyogāya
sātaccāya padhānāya ayaṁ paṭhamo cetaso vinibandho. Puna caparaṁ
āvuso bhikkhu kāye avītarāgo <note n="3">Yu. avigatarāgo.</note> hoti. Saṅkhittaṁ. Rūpe avītarāgo <note n="3">Yu. avigatarāgo.</note>
hoti. Saṅkhittaṁ. Puna caparaṁ āvuso bhikkhu yāvadatthaṁ udarāvadehakaṁ
bhuñjitvā seyyasukhaṁ passasukhaṁ <pb ed="P" n="3.239" set="D"/>middhasukhaṁ anuyutto viharati.
Puna caparaṁ āvuso bhikkhu aññataraṁ devanikāyaṁ paṇidhāya brahmacariyaṁ
carati imināhaṁ sīlena vā vatena vā tapena vā brahmacariyena vā
devo vā bhavissāmi devaññataro vāti. Yo so āvuso bhikkhu
aññataraṁ devanikāyaṁ paṇidhāya brahmacariyaṁ carati imināhaṁ sīlena
vā vatena vā tapena vā brahmacariyena vā devo vā bhavissāmi
devaññataro vāti tassa cittaṁ na namati ātappāya anuyogāya
<pb n="3.252"/>
Sātaccāya padhānāya yassa cittaṁ na namati ātappāya anuyogāya
sātaccāya padhānāya ayaṁ pañcamo cetaso vinibandho.
<p n="298"/>Pañcindriyāni cakkhundriyaṁ sotindriyaṁ ghānindriyaṁ
jivhindriyaṁ kāyindriyaṁ.
<p n="299"/>Aparānipi pañcindriyāni sukhindriyaṁ dukkhindriyaṁ
somanassindriyaṁ domanassindriyaṁ upekkhindriyaṁ.
<p n="300"/>Aparānipi pañcindriyāni saddhindriyaṁ viriyindriyaṁ
satindriyaṁ samādhindriyaṁ paññindriyaṁ.
<p n="301"/>Pañca nissāraṇīyā <note n="1">Ma. nissaraṇiyā.</note> dhātuyo idhāvuso bhikkhuno kāme
manasikaroto kāmesu cittaṁ na pakkhandati na pasīdati na santiṭṭhati na
vimuccati nekkhammaṁ kho panassa manasikaroto nekkhamme cittaṁ
pakkhandati pasīdati santiṭṭhati vimuccati tassa taṁ cittaṁ sugataṁ
subhāvitaṁ suvuṭṭhitaṁ suvimuttaṁ visaṁyuttaṁ kāmehi ye ca kāmapaccayā
uppajjanti āsavā vighātapariḷāhā <note n="2">Ma. Yu. vighātā pariḷāhā.</note> mutto so tehi na
so taṁ vedanaṁ vedeti idamakkhātaṁ kāmānaṁ nissaraṇaṁ. Puna
caparaṁ āvuso bhikkhuno byāpādaṁ manasikaroto byāpāde cittaṁ
na pakkhandati na pasīdati na santiṭṭhati na vimuccati abyāpādaṁ kho
panassa manasikaroto abyāpāde cittaṁ pakkhandati pasīdati santiṭṭhati
vimuccati tassa taṁ cittaṁ sugataṁ subhāvitaṁ suvuṭṭhitaṁ suvimuttaṁ visaṁyuttaṁ
byāpādena ye ca byāpādapaccayā uppajjanti āsavā vighātapariḷāhā <note n="2">Ma. Yu. vighātā pariḷāhā.</note>
mutto so tehi na so taṁ vedanaṁ vedeti idamakkhātaṁ
<pb n="3.253"/>
Byāpādassa nissaraṇaṁ. Puna caparaṁ āvuso bhikkhuno vihesaṁ
manasikaroto vihesāya cittaṁ na pakkhandati na pasīdati na santiṭṭhati
na vimuccati avihesaṁ kho panassa manasikaroto avihesāya cittaṁ
pakkhandati pasīdati santiṭṭhati vimuccati tassa taṁ cittaṁ sugataṁ
subhāvitaṁ suvuṭṭhitaṁ suvimuttaṁ visaṁyuttaṁ vihesāya ye ca vihesapaccayā <note n="1">Ma. Yu. vihesāpaccayā.</note>
uppajjanti āsavā vighātapariḷāhā <note n="2">Ma. Yu. vighātā pariḷāhā.</note> mutto so tehi na
so taṁ vedanaṁ vedeti idamakkhātaṁ vihesāya nissaraṇaṁ. Puna caparaṁ
āvuso bhikkhuno rūpe <note n="3">Yu. rūpaṁ. </note> manasikaroto rūpesu cittaṁ na pakkhandati
na pasīdati na santiṭṭhati na vimuccati arūpaṁ kho panassa manasikaroto
arūpe <note n="4">Yu. rūpesu.</note> cittaṁ pakkhandati pasīdati santiṭṭhati vimuccati tassa
taṁ cittaṁ sugataṁ subhāvitaṁ suvuṭṭhitaṁ suvimuttaṁ visaṁyuttaṁ rūpehi ye
ca rūpapaccayā uppajjanti āsavā vighātapariḷāhā <note n="2">Ma. Yu. vighātā pariḷāhā.</note> mutto so
tehi na so taṁ vedanaṁ vedeti idamakkhātaṁ rūpānaṁ nissaraṇaṁ.
Puna caparaṁ āvuso bhikkhuno sakkāyaṁ manasikaroto sakkāye cittaṁ
na pakkhandati na pasīdati na santiṭṭhati na vimuccati sakkāyanirodhaṁ
kho panassa manasikaroto sakkāyanirodhaṁ <note n="5">Ma. Yu. sakkāyanirodhe.</note> cittaṁ pakkhandati pasīdati
santiṭṭhati vimuccati tassa taṁ cittaṁ sugataṁ subhāvitaṁ suvuṭṭhitaṁ
suvimuttaṁ visaṁyuttaṁ sakkāyena ye <pb ed="P" n="3.241" set="D"/>ca sakkāyapaccayā uppajjanti
āsavā vighātapariḷāhā <note n="2">Ma. Yu. vighātā pariḷāhā.</note> mutto so tehi na so taṁ vedanaṁ
vedeti idamakkhātaṁ sakkāyassa nissaraṇaṁ.
<pb n="3.254"/>
<p n="302"/>Pañca vimuttāyatanāni idhāvuso bhikkhuno satthā dhammaṁ
deseti aññataro vā garuṭṭhāniyo <note n="1">Ma. Yu. garuṭṭhāniko.</note> sabrahmacārī. Yathā yathā
āvuso bhikkhuno satthā dhammaṁ deseti aññataro vā garuṭṭhāniyo <note n="1">Ma. Yu. garuṭṭhāniko.</note>
sabrahmacārī tathā tathā so tasmiṁ dhamme atthapaṭisaṁvedī ca hoti
dhammapaṭisaṁvedī ca. Tassa atthapaṭisaṁvedino dhammapaṭisaṁvedino pāmojjaṁ
jāyati pamuditassa pīti jāyati pītimanassa kāyo passambhati
passaddhakāyo sukhaṁ vedeti sukhino cittaṁ samādhiyati idaṁ paṭhamaṁ
vimuttāyatanaṁ. Puna caparaṁ āvuso bhikkhuno na heva kho
satthā dhammaṁ deseti aññataro vā garuṭṭhāniyo <note n="2">Ma. khvassa. Yu. kho assa.</note> sabrahmacārī
apica kho yathāsutaṁ yathāpariyattaṁ dhammaṁ vitthārena paresaṁ deseti.
Saṅkhittaṁ. Apica kho <pb ed="P" n="3.242" set="D"/>yathāsutaṁ yathāpariyattaṁ dhammaṁ vitthārena
sajjhāyaṁ karoti .pe. Apica kho yathāsutaṁ yathāpariyattaṁ dhammaṁ cetasā
anuvitakketi anuvicāreti manasānupekkhati .pe. Apica khvāssa <note n="2">Ma. khvassa. Yu. kho assa.</note>
aññataraṁ samādhinimittaṁ suggahitaṁ hoti sumanasikataṁ sūpadhāritaṁ <note n="3">Yu. supadhāritaṁ.</note> suppaṭividdhaṁ
paññāya. Yathā yathā āvuso bhikkhuno aññataraṁ samādhinimittaṁ
suggahitaṁ hoti sumanasikataṁ sūpadhāritaṁ <note n="3">Yu. supadhāritaṁ.</note> suppaṭividdhaṁ paññāya tathā
tathā so tasmiṁ dhamme atthapaṭisaṁvedī ca hoti dhammapaṭisaṁvedī
ca. Tassa atthapaṭisaṁvedino dhammapaṭisaṁvedino pāmojjaṁ jāyati
pamuditassa <pb ed="P" n="3.243" set="D"/>pīti jāyati pītimanassa kāyo passambhati passaddhakāyo
sukhaṁ vedeti sukhino cittaṁ samādhiyati idaṁ pañcamaṁ vimuttāyatanaṁ.
<pb n="3.255"/>
<p n="303"/>Pañca vimuttiparipācaniyā saññā aniccasaññā anicce
dukkhasaññā dukkhe anattasaññā pahānasaññā virāgasaññā.
Ime kho āvuso tena bhagavatā jānatā passatā arahatā
sammāsambuddhena pañca dhammā sammadakkhātā tattha sabbeheva
saṅgāyitabbaṁ .pe. Atthāya hitāya sukhāya devamanussānaṁ.
Saṅgītiyapañcakaṁ niṭṭhitaṁ <note n="1">Ma. Yu. saṅgītiyapañcakaṁ niṭṭhitanti na dissanti.</note>.
<p rend="subhead" sid="9">chakkaṃ</p>
<p n="304"/>Atthi kho āvuso tena bhagavatā .pe. Sammāsambuddhena cha
dhammā sammadakkhātā tattha sabbeheva saṅgāyitabbaṁ .pe. Atthāya
hitāya sukhāya devamanussānaṁ. Katame cha. Cha ajjhattikāni āyatanāni
cakkhvāyatanaṁ sotāyatanaṁ ghānāyatanaṁ jivhāyatanaṁ kāyāyatanaṁ manāyatanaṁ.
<p n="305"/>Cha bāhirāni āyatanāni rūpāyatanaṁ saddāyatanaṁ
gandhāyatanaṁ rasāyatanaṁ phoṭṭhabbāyatanaṁ dhammāyatanaṁ.
<p n="306"/>Cha viññāṇakāyā cakkhuviññāṇaṁ sotaviññāṇaṁ
ghānaviññāṇaṁ jivhāviññāṇaṁ kāyaviññāṇaṁ manoviññāṇaṁ.
<p n="307"/>Cha phassakāyā cakkhusamphasso .pe. Manosamphasso.
<p n="308"/>Cha vedanākāyā cakkhusamphassajā vedanā .pe.
Manosamphassajā vedanā.
<p n="309"/>Cha saññākāyā rūpasaññā .pe. Dhammasaññā.
<p n="310"/>Cha sañcetanākāyā rūpasañcetanā .pe. Dhammasañcetanā.
<pb n="3.256"/>
<p n="311"/>Cha taṇhākāyā rūpataṇhā saddataṇhā gandhataṇhā
rasataṇhā phoṭṭhabbataṇhā dhammataṇhā.
<p n="312"/>Cha agāravā idhāvuso bhikkhu satthari agāravo viharati
appatisso dhamme agāravo viharati appatisso saṅghe agāravo
viharati appatisso sikkhāya agāravo viharati appatisso
appamāde agāravo viharati appatisso paṭisanthāre agāravo
viharati appatisso.
<p n="313"/>Cha sagāravā <note n="1">Ma. Yu. gāravā.</note> idhāvuso bhikkhu satthari sagāravo viharati
sappatisso dhamme sagāravo viharati sappatisso saṅghe sagāravo
viharati sappatisso sikkhāya sagāravo viharati sappatisso
appamāde sagāravo viharati sappatisso paṭisanthāre sagāravo
viharati sappatisso.
<p n="314"/>Cha somanassūpavicārā cakkhunā rūpaṁ disvā somanassaṭṭhāniyaṁ
rūpaṁ upavicarati. Sotena saddaṁ sutvā. Ghānena gandhaṁ
ghāyitvā. Jivhāya rasaṁ sāyitvā. Kāyena phoṭṭhabbaṁ phusitvā.
Manasā <pb ed="P" n="3.245" set="D"/>dhammaṁ viññāya somanassaṭṭhāniyaṁ dhammaṁ upavicarati.
<p n="315"/>Cha domanassūpavicārā cakkhunā rūpaṁ disvā domanassaṭṭhāniyaṁ
rūpaṁ upavicarati. Sotena saddaṁ sutvā. Ghānena gandhaṁ
ghāyitvā. Jivhāya rasaṁ sāyitvā. Kāyena phoṭṭhabbaṁ phusitvā.
Manasā dhammaṁ viññāya domanassaṭṭhāniyaṁ dhammaṁ upavicarati.
<pb n="3.257"/>
<p n="316"/>Cha upekkhūpavicārā cakkhunā rūpaṁ disvā upekkhaṭṭhāniyaṁ
rūpaṁ upavicarati. Sotena saddaṁ sutvā. Ghānena gandhaṁ ghāyitvā.
Jivhāya rasaṁ sāyitvā. Kāyena phoṭṭhabbaṁ phusitvā. Manasā
dhammaṁ viññāya upekkhaṭṭhāniyaṁ dhammaṁ upavicarati.
<p n="317"/>Cha sārāṇīyā dhammā idhāvuso bhikkhuno mettaṁ
kāyakammaṁ paccupaṭṭhitaṁ hoti sabrahmacārīsu āvi <note n="1">Yu. āvī.</note> ceva raho ca
ayaṁ <note n="2">Ma. Yu. ayampi.</note> dhammo sārāṇīyo piyakaraṇo garukaraṇo saṅgahāya avivādāya
sāmaggiyā ekībhāvāya saṁvattati. Puna caparaṁ āvuso bhikkhuno mettaṁ
vacīkammaṁ .... Mettaṁ manokammaṁ paccupaṭṭhitaṁ hoti sabrahmacārīsu
āvi ceva raho ca ayaṁpi dhammo sārāṇīyo .pe. Ekībhāvāya
saṁvattati. Puna caparaṁ āvuso bhikkhu ye te lābhā dhammikā
dhammaladdhā antamaso pattapariyāpannamattaṁpi tathārūpehi lābhehi
appaṭivibhattabhogī hoti sīlavantehi sabrahmacārīhi sādhāraṇabhogī
ayaṁpi dhammo sārāṇīyo .pe. Ekībhāvāya saṁvattati. Puna
caparaṁ āvuso bhikkhu yāni tāni sīlāni akhaṇḍāni acchiddāni
asabalāni akammāsāni bhujissāni viññupasatthāni <pb ed="P" n="3.246" set="D"/>aparāmaṭṭhāni
samādhisaṁvattanikāni tathārūpesu sīlesu sīlasāmaññagato viharati
sabrahmacārīhi āvi ceva raho ca ayaṁpi dhammo sārāṇīyo
.pe. Ekībhāvāya saṁvattati. Puna caparaṁ āvuso bhikkhu yāyaṁ
diṭṭhi ariyā niyyānikā niyyāti takkarassa sammādukkhakkhayāya
<pb n="3.258"/>
Tathārūpāya diṭṭhiyā diṭṭhisāmaññagato viharati sabrahmacārīhi āvi
ceva raho ca ayaṁpi dhammo sārāṇīyo piyakaraṇo garukaraṇo
saṅgahāya avivādāya sāmaggiyā ekībhāvāya saṁvattati.
<p n="318"/>Cha vivādamūlāni idhāvuso bhikkhu kodhano hoti upanāhī.
Yo so āvuso bhikkhu kodhano hoti upanāhī so sattharipi
agāravo viharati appatisso dhammepi agāravo viharati appatisso
saṅghepi agāravo viharati appatisso sikkhāyapi na paripūrīkārī <note n="1">Ma. Yu. paripūrakārī.</note>
hoti. Yo so āvuso bhikkhu satthari agāravo viharati appatisso
dhamme .pe. Saṅghe .pe. Sikkhāya na paripūrīkārī hoti.
So saṅghe vivādaṁ janeti yo so hoti vivādo bahujanāhitāya
bahujanāsukhāya bahujanassa anatthāya ahitāya dukkhāya devamanussānaṁ.
Evarūpañce tumhe āvuso vivādamūlaṁ ajjhattaṁ vā bahiddhā vā
samanupasseyyātha. Tatra tumhe āvuso tasseva pāpakassa
vivādamūlassa pahānāya vāyameyyātha. Evarūpañce tumhe āvuso
vivādamūlaṁ ajjhattaṁ vā bahiddhā vā na samanupasseyyātha. Tatra
tumhe āvuso tasseva pāpakassa vivādamūlassa āyatiṁ anavassavāya
paṭipajjeyyātha. Evametassa pāpakassa vivādamūlassa pahānaṁ hoti
evametassa pāpakassa vivādamūlassa āyatiṁ anavassavo hoti.
Puna caparaṁ āvuso bhikkhu makkhī hoti palāsī <note n="2">Ma. Yu. paḷāsī.</note>. Issukī hoti
maccharī. Saṭho hoti māyāvī. Pāpiccho hoti micchādiṭṭhi.
<pb n="3.259"/>
Sandiṭṭhiparāmāsī hoti ādānagāhī <note n="1">Ma. Yu. ādhānagāhī.</note> duppaṭinissaggī. Yo so
āvuso bhikkhu sandiṭṭhiparāmāsī hoti ādānagāhī duppaṭinissaggī
so sattharipi agāravo viharati appatisso dhammepi agāravo viharati
appatisso saṅghepi agāravo viharati appatisso sikkhāyapi na
paripūrīkārī hoti. Yo so āvuso bhikkhu sattharipi <note n="2">Ma. Yu. pisaddo na dissati.</note> agāravo viharati
appatisso dhammepi <note n="2">Ma. Yu. pisaddo na dissati.</note> .pe. Saṅghepi <note n="2">Ma. Yu. pisaddo na dissati.</note> .pe. Sikkhāyapi <note n="2">Ma. Yu. pisaddo na dissati.</note> na
paripūrīkārī. So saṅghe vivādaṁ janeti yo so hoti vivādo
bahujanāhitāya bahujanāsukhāya bahujanassa anatthāya ahitāya dukkhāya
devamanussānaṁ. Evarūpañce tumhe āvuso vivādamūlaṁ ajjhattaṁ
vā bahiddhā vā samanupasseyyātha. Tatra tumhe āvuso tasseva
pāpakassa vivādamūlassa pahānāya vāyameyyātha. Evarūpañce tumhe
āvuso vivādamūlaṁ ajjhattaṁ vā bahiddhā vā na samanupasseyyātha.
Tatra tumhe āvuso tasseva pāpakassa vivādamūlassa āyatiṁ
anavassavāya paṭipajjeyyātha. Evametassa pāpakassa vivādamūlassa
pahānaṁ hoti evametassa pāpakassa vivādamūlassa āyatiṁ
anavassavo hoti.
<p n="319"/>Cha dhātuyo paṭhavīdhātu āpodhātu tejodhātu vāyodhātu
ākāsadhātu viññāṇadhātu.
<p n="320"/>Cha nissāraṇīyā dhātuyo idhāvuso bhikkhu <pb ed="P" n="3.248" set="D"/>evaṁ vadeyya
mettā hi kho me cetovimutti bhāvitā bahulīkatā yānīkatā
<pb n="3.260"/>
Vatthukatā anuṭṭhitā paricitā susamāraddhā atha ca pana me
byāpādo cittaṁ pariyādāya tiṭṭhatīti. So mā hevantissa vacanīyo
mā āyasmā evaṁ avaca mā bhagavantaṁ abbhācikkhi na hi sādhu
bhagavato abbhakkhānaṁ na hi bhagavā evaṁ vadeyya. Aṭṭhānametaṁ
āvuso anavakāso yaṁ mettāya cetovimuttiyā bhāvitāya bahulīkatāya
yānīkatāya vatthukatāya anuṭṭhitāya paricitāya susamāraddhāya atha
ca panassa byāpādo cittaṁ pariyādāya ṭhassatīti <note n="1">Ma. itisaddo na dissati.</note> netaṁ ṭhānaṁ
vijjati. Nissaraṇaṁ hetaṁ āvuso byāpādassa yadidaṁ mettā
cetovimutti <note n="2">cetovimuttīti.</note>. Idha panāvuso bhikkhu evaṁ vadeyya karuṇā hi
kho me cetovimutti bhāvitā bahulīkatā yānīkatā vatthukatā anuṭṭhitā
paricitā susamāraddhā atha ca pana me vihesā cittaṁ pariyādāya
tiṭṭhatīti. So mā hevantissa vacanīyo mā āyasmā evaṁ avaca
mā bhagavantaṁ abbhācikkhi na hi sādhu bhagavato abbhakkhānaṁ na
hi bhagavā evaṁ vadeyya. Aṭṭhānametaṁ āvuso anavakāso yaṁ
karuṇāya cetovimuttiyā bhāvitāya bahulīkatāya yānīkatāya vatthukatāya
anuṭṭhitāya paricitāya susamāraddhāya atha ca panassa vihesā cittaṁ
pariyādāya ṭhassatīti <note n="1">Ma. itisaddo na dissati.</note> netaṁ ṭhānaṁ vijjati. Nissaraṇaṁ hetaṁ āvuso
vihesāya yadidaṁ karuṇā cetovimutti <note n="2">cetovimuttīti.</note>. Idha panāvuso bhikkhu
evaṁ vadeyya muditā hi kho me cetovimutti bhāvitā bahulīkatā
yānīkatā vatthukatā anuṭṭhitā paricitā susamāraddhā atha ca pana
<pb n="3.261"/>
Me arati cittaṁ pariyādāya tiṭṭhatīti. So mā hevantissa
vacanīyo mā āyasmā evaṁ avaca mā bhagavantaṁ abbhācikkhi na
hi sādhu bhagavato abbhakkhānaṁ na hi bhagavā evaṁ vadeyya.
Aṭṭhānametaṁ āvuso anavakāso <pb ed="P" n="3.249" set="D"/>yaṁ muditāya cetovimuttiyā bhāvitāya
bahulīkatāya yānīkatāya vatthukatāya anuṭṭhitāya paricitāya susamāraddhāya
atha ca panassa arati cittaṁ pariyādāya ṭhassatīti <note n="1">Ma. itisaddo na dissati.</note> netaṁ
ṭhānaṁ vijjati. Nissaraṇaṁ hetaṁ āvuso aratiyā yadidaṁ muditā
cetovimutti <note n="2">Ma. cetovimuttīti.</note>. Idha panāvuso bhikkhu evaṁ vadeyya upekkhā hi kho
me cetovimutti bhāvitā bahulīkatā yānīkatā vatthukatā anuṭṭhitā
paricitā susamāraddhā atha ca pana me rāgo cittaṁ pariyādāya
tiṭṭhatīti. So mā hevantissa vacanīyo mā āyasmā evaṁ
avaca mā bhagavantaṁ abbhācikkhi na hi sādhu bhagavato abbhakkhānaṁ
na hi bhagavā evaṁ vadeyya. Aṭṭhānametaṁ āvuso anavakāso
yaṁ upekkhāya cetovimuttiyā bhāvitāya bahulīkatāya yānīkatāya
vatthukatāya anuṭṭhitāya paricitāya susamāraddhāya atha ca panassa rāgo
cittaṁ pariyādāya ṭhassatīti <note n="1">Ma. itisaddo na dissati.</note> netaṁ ṭhānaṁ vijjati. Nissaraṇaṁ hetaṁ
āvuso rāgassa yadidaṁ upekkhā cetovimutti <note n="2">Ma. cetovimuttīti.</note>. Idha panāvuso
bhikkhu evaṁ vadeyya animittā hi kho me cetovimutti bhāvitā
bahulīkatā yānīkatā vatthukatā anuṭṭhitā paricitā susamāraddhā
atha ca pana me nimittānusāri viññāṇaṁ hotīti. So mā
<pb n="3.262"/>
Hevantissa vacanīyo mā āyasmā evaṁ avaca mā bhagavantaṁ
abbhācikkhi na hi sādhu bhagavato abbhakkhānaṁ na hi bhagavā evaṁ
vadeyya. Aṭṭhānametaṁ āvuso anavakāso yaṁ animittāya cetovimuttiyā
bhāvitāya bahulīkatāya yānīkatāya vatthukatāya anuṭṭhitāya
paricitāya susamāraddhāya atha ca panassa nimittānusāri viññāṇaṁ
bhavissatīti <note n="1">Ma. itisaddo na dissati.</note> netaṁ ṭhānaṁ vijjati. Nissaraṇaṁ hetaṁ āvuso
sabbanimittānaṁ yadidaṁ animittā cetovimutti <note n="2">Ma. cetovimuttīti.</note>. Idha panāvuso bhikkhu
evaṁ vadeyya asmīti kho me vigate <note n="3">Ma. vigataṁ. Yu. vighātaṁ. </note> ayamahamasmīti na samanupassāmi.
Atha ca pana me vicikicchākathaṅkathāsallaṁ cittaṁ pariyādāya
tiṭṭhatīti. So mā hevantissa vacanīyo <pb ed="P" n="3.250" set="D"/>mā āyasmā evaṁ avaca
mā bhagavantaṁ abbhācikkhi na hi sādhu bhagavato abbhakkhānaṁ na hi
bhagavā evaṁ vadeyya. Aṭṭhānametaṁ āvuso anavakāso yaṁ
asmīti vigate ayamahamasmīti ca asamanupassato atha ca panassa
vicikicchākathaṅkathāsallaṁ cittaṁ pariyādāya ṭhassatīti <note n="1">Ma. itisaddo na dissati.</note> netaṁ ṭhānaṁ
vijjati. Nissaraṇaṁ hetaṁ āvuso vicikicchākathaṅkathāsallassa yadidaṁ
asmīti <note n="4">Ma. yadidaṁ asmimānasamugghātoti.</note> mānasamugghāto.
<p n="321"/>Cha anuttariyāni dassanānuttariyaṁ savanānuttariyaṁ
lābhānuttariyaṁ sikkhānuttariyaṁ pāricariyānuttariyaṁ anussatānuttariyaṁ.
<p n="322"/>Cha anussatiṭṭhānāni buddhānussati dhammānussati
saṅghānussati sīlānussati cāgānussati devatānussati.
<pb n="3.263"/>
<p n="323"/>Cha satatavihārā idhāvuso bhikkhu cakkhunā rūpaṁ disvā neva
sumano hoti na dummano upekkhako ca <note n="1">Ma. Yu. casaddo na dissati.</note> viharati sato sampajāno.
Sotena saddaṁ sutvā .pe. Ghānena gandhaṁ ghāyitvā .pe.
Jivhāya rasaṁ sāyitvā .pe. Kāyena phoṭṭhabbaṁ phusitvā .pe.
Manasā dhammaṁ viññāya neva sumano hoti na dummano upekkhako
ca <note n="1">Ma. Yu. casaddo na dissati.</note> viharati sato sampajāno. <pb ed="P" n="3.251" set="D"/>
<p n="324"/>Chaḷābhijātiyo idhāvuso ekacco kaṇhābhijātiko samāno
kaṇhaṁ dhammaṁ abhijāyati. Idhāvuso <note n="2">Ma. idha panāvuso.</note> ekacco kaṇhābhijātiko
samāno sukkaṁ dhammaṁ abhijāyati. Idhāvuso ekacco kaṇhābhijātiko
samāno akaṇhaṁ asukkaṁ nibbānaṁ abhijāyati. Idhāvuso ekacco
sukkābhijātiko samāno sukkaṁ dhammaṁ abhijāyati. Idhāvuso ekacco
sukkābhijātiko samāno kaṇhaṁ dhammaṁ abhijāyati. Idhāvuso ekacco
sukkābhijātiko samāno akaṇhaṁ asukkaṁ nibbānaṁ abhijāyati.
<p n="325"/>Cha nibbedhabhāgiyasaññā <note n="3">Ma. ...bhāgiyā saññā. </note> aniccasaññā anicce
dukkhasaññā dukkhe anattasaññā pahānasaññā virāgasaññā
nirodhasaññā. Ime kho āvuso tena bhagavatā jānatā passatā arahatā
sammāsambuddhena cha dhammā sammadakkhātā tattha sabbeheva
saṅgāyitabbaṁ .pe. Atthāya hitāya sukhāya devamanussānaṁ.
Saṅgītiyacchakkaṁ niṭṭhitaṁ <note n="4">Ma. Yu. idaṁ pāṭhadvayaṁ na dissati.</note>
<p rend="subhead" sid="10">sattakaṃ</p>
<p n="326"/>Atthi kho āvuso tena bhagavatā jānatā passatā
<pb n="3.264"/>
Arahatā sammāsambuddhena satta dhammā sammadakkhātā tattha
sabbeheva saṅgāyitabbaṁ .pe. Atthāya hitāya sukhāya devamanussānaṁ.
Katame satta. Satta ariyadhanāni <note n="1">Yu. dhanāni.</note> saddhādhanaṁ sīladhanaṁ
hiridhanaṁ ottappadhanaṁ sutadhanaṁ cāgadhanaṁ paññādhanaṁ.
<p n="327"/>Satta bojjhaṅgā satisambojjhaṅgo dhammavicayasambojjhaṅgo
viriyasambojjhaṅgo pītisambojjhaṅgo passaddhisambojjhaṅgo
samādhisambojjhaṅgo upekkhāsambojjhaṅgo.
<p n="328"/>Satta samādhiparikkhārā sammādiṭṭhi sammāsaṅkappo
sammāvācā sammākammanto sammāājīvo sammāvāyāmo sammāsati.
<p n="329"/>Satta asaddhammā idhāvuso bhikkhu assaddho hoti
ahiriko hoti anottappī hoti appassuto hoti kusīto
hoti muṭṭhassati hoti duppañño hoti.
<p n="330"/>Satta saddhammā idhāvuso bhikkhu saddho hoti hirimā
hoti ottappī hoti bahussuto hoti āraddhaviriyo hoti
upaṭṭhitassati hoti paññavā hoti.
<p n="331"/>Satta sappurisadhammā idhāvuso bhikkhu dhammaññū ca
hoti atthaññū ca attaññū ca mattaññū ca kālaññū ca
parisaññū ca puggalaññū ca.
<p n="332"/>Satta niddasavatthūni idhāvuso bhikkhu sikkhāsamādāne
tibbacchando hoti āyatiñca sikkhāsamādāne avigatapemo dhammanisantiyā
<pb n="3.265"/>
Tibbacchando hoti āyatiñca dhammanisantiyā avigatapemo
icchāvinaye tibbacchando hoti āyatiñca icchāvinaye avigatapemo
paṭisallāne tibbacchando hoti āyatiñca paṭisallāne avigatapemo
viriyārambhe tibbacchando hoti āyatiñca viriyārambhe avigatapemo
satinepakke tibbacchando hoti āyatiñca satinepakke avigatapemo
diṭṭhipaṭivedhe tibbacchando hoti āyatiñca diṭṭhipaṭivedhe avigatapemo.
<p n="333"/>Satta saññā aniccasaññā anattasaññā asubhasaññā
ādīnavasaññā pahānasaññā virāgasaññā nirodhasaññā.
<p n="334"/>Satta balāni saddhābalaṁ viriyabalaṁ hiribalaṁ ottappabalaṁ
satibalaṁ samādhibalaṁ paññābalaṁ.
<p n="335"/>Satta viññāṇaṭṭhitiyo santāvuso sattā nānattakāyā
nānattasaññino seyyathāpi manussā ekacce ca devā ekacce
ca vinipātikā ayaṁ paṭhamā viññāṇaṭṭhiti. Santāvuso sattā
nānattakāyā ekattasaññino seyyathāpi devā brahmakāyikā
paṭhamābhinibbattā ayaṁ dutiyā viññāṇaṭṭhiti. Santāvuso sattā
ekattakāyā nānattasaññino seyyathāpi devā ābhassarā ayaṁ
tatiyā viññāṇaṭṭhiti. Santāvuso sattā ekattakāyā ekattasaññino
seyyathāpi devā subhakiṇhā ayaṁ catutthā viññāṇaṭṭhiti.
Santāvuso sattā sabbaso rūpasaññāṇaṁ samatikkamā
paṭighasaññānaṁ atthaṅgamā nānattasaññānaṁ amanasikārā ananto
<pb n="3.266"/>
Ākāsoti ākāsānañcāyatanūpagā ayaṁ pañcamī viññāṇaṭṭhiti.
Santāvuso sattā sabbaso ākāsānañcāyatanaṁ samatikkamma anantaṁ
viññāṇanti viññāṇañcāyatanūpagā ayaṁ chaṭṭhī viññāṇaṭṭhiti.
Santāvuso sattā sabbaso viññāṇañcāyatanaṁ samatikkamma natthi
kiñcīti ākiñcaññāyatanūpagā ayaṁ sattamī viññāṇaṭṭhiti.
<p n="336"/>Satta puggalā dakkhiṇeyyā ubhatobhāgavimutto
paññāvimutto kāyasakkhi <note n="1">Yu. kāyasakkhī.</note> diṭṭhippatto saddhāvimutto dhammānusārī
saddhānusārī.
<p n="337"/>Satta anusayā kāmarāgānusayo paṭighānusayo diṭṭhānusayo
vicikicchānusayo mānānusayo bhavarāgānusayo avijjānusayo.
<p n="338"/>Satta saññojanāni kāmasaññojanaṁ paṭighasaññojanaṁ
diṭṭhisaññojanaṁ vicikicchāsaññojanaṁ mānasaññojanaṁ bhavarāgasaññojanaṁ
avijjāsaññojanaṁ.
<p n="339"/>Satta adhikaraṇasamathā uppannuppannānaṁ adhikaraṇānaṁ
samathāya vūpasamāya sammukhāvinayo dātabbo sativinayo dātabbo
amūḷhavinayo dātabbo paṭiññāya kāretabbaṁ yebhuyyasikā tassapāpiyasikā
tiṇavatthārako. Ime kho āvuso tena bhagavatā jānatā
passatā arahatā sammāsambuddhena satta dhammā sammadakkhātā tattha
sabbeheva saṅgāyitabbaṁ .pe. Atthāya hitāya sukhāya devamanussānaṁ.
Saṅgītiyasattakaṁ niṭṭhitaṁ <note n="2">Ma. dutiyabhāṇavāro niṭṭhito. Yu. dutiyakabhāṇavāraṁ.</note>.
<p rend="subhead" sid="11">aṭṭhakaṃ</p>
<pb n="3.267"/>
<p n="340"/>Atthi kho āvuso tena bhagavatā jānatā passatā arahatā
sammāsambuddhena aṭṭha dhammā sammadakkhātā tattha sabbeheva
saṅgāyitabbaṁ .pe. Atthāya hitāya sukhāya devamanussānaṁ. Katame
aṭṭha. Aṭṭha micchattā micchādiṭṭhi micchāsaṅkappo micchāvācā
micchākammanto micchāājīvo micchāvāyāmo micchāsati
micchāsamādhi. <pb ed="P" n="3.255" set="D"/>
<p n="341"/>Aṭṭha sammattā sammādiṭṭhi sammāsaṅkappo
sammāvācā sammākammanto sammāājīvo sammāvāyāmo sammāsati
sammāsamādhi.
<p n="342"/>Aṭṭha puggalā dakkhiṇeyyā sotāpanno sotāpattiphalasacchikiriyāya
paṭipanno sakadāgāmī sakadāgāmiphalasacchikiriyāya
paṭipanno anāgāmī anāgāmiphalasacchikiriyāya paṭipanno
arahā arahattasacchikiriyāya <note n="1">Yu. arahattāya.</note> paṭipanno.
<p n="343"/>Aṭṭha kusītavatthūni idhāvuso bhikkhunā kammaṁ kātabbaṁ <note n="2">Yu. kattabbaṁ.</note>
hoti tassa evaṁ hoti kammaṁ kho me kātabbaṁ bhavissati
kammaṁ kho pana me karontassa kāyo kilamissati handāhaṁ
nipajjāmīti. So nipajjati na viriyaṁ ārabhati appattassa
pattiyā anadhigatassa adhigamāya asacchikatassa sacchikiriyāya idaṁ
paṭhamaṁ kusītavatthu <note n="3">Yu. kusītavatthuṁ.</note>. Puna caparaṁ āvuso bhikkhunā kammaṁ kataṁ hoti
tassa evaṁ hoti ahaṁ kho kammaṁ akāsiṁ kammaṁ kho pana me
<pb n="3.268"/>
Karontassa kāyo kilanto handāhaṁ nipajjāmīti. So nipajjati
na viriyaṁ ārabhati ... Idaṁ dutiyaṁ kusītavatthu. Puna caparaṁ āvuso
bhikkhunā maggo gantabbo hoti tassa evaṁ hoti maggo
kho me gantabbo bhavissati maggaṁ kho pana me gacchantassa
kāyo kilamissati handāhaṁ nipajjāmīti. So nipajjati na
viriyaṁ ārabhati ... Idaṁ tatiyaṁ kusītavatthu. Puna caparaṁ āvuso
bhikkhunā maggo gato hoti tassa evaṁ hoti ahaṁ kho maggaṁ
agamāsiṁ maggaṁ kho pana me gacchantassa kāyo kilanto handāhaṁ
nipajjāmīti. So nipajjati na viriyaṁ ārabhati ... Idaṁ catutthaṁ kusītavatthu.
Puna caparaṁ āvuso bhikkhu gāmaṁ vā nigamaṁ vā piṇḍāya
caranto na labhati lūkhassa vā paṇītassa vā bhojanassa yāvadatthaṁ
pāripūriṁ <pb ed="P" n="3.256" set="D"/>tassa evaṁ hoti ahaṁ kho gāmaṁ vā nigamaṁ vā
piṇḍāya caranto nālatthaṁ lūkhassa vā paṇītassa vā bhojanassa
yāvadatthaṁ pāripūriṁ tassa me kāyo kilanto akammañño handāhaṁ
nipajjāmīti. So nipajjati na viriyaṁ ārabhati ... Idaṁ pañcamaṁ kusītavatthu.
Puna caparaṁ āvuso bhikkhu gāmaṁ vā nigamaṁ vā piṇḍāya
caranto labhati lūkhassa vā paṇītassa vā bhojanassa yāvadatthaṁ
pāripūriṁ tassa evaṁ hoti ahaṁ kho gāmaṁ vā nigamaṁ vā
piṇḍāya caranto alatthaṁ lūkhassa vā paṇītassa vā bhojanassa
yāvadatthaṁ pāripūriṁ tassa me kāyo garuko akammañño māsācitaṁ
<pb n="3.269"/>
Maññe handāhaṁ nipajjāmīti. So nipajjati na viriyaṁ ārabhati ...
Idaṁ chaṭṭhaṁ kusītavatthu. Puna caparaṁ āvuso bhikkhuno uppanno
hoti appamattako ābādho tassa evaṁ hoti uppanno kho
me ayaṁ <note n="1">Yu. ayaṁ na dissati.</note> appamattako ābādho atthi kappo nipajjituṁ handāhaṁ
nipajjāmīti. So nipajjati na viriyaṁ ārabhati ... Idaṁ sattamaṁ
kusītavatthu. Puna caparaṁ āvuso bhikkhu gilānā vuṭṭhito hoti aciravuṭṭhito
gelaññā tassa evaṁ hoti ahaṁ kho gilānā vuṭṭhito
aciravuṭṭhito gelaññā tassa me kāyo dubbalo akammañño
handāhaṁ nipajjāmīti. So nipajjati na viriyaṁ ārabhati appattassa
pattiyā anadhigatassa adhigamāya asacchikatassa sacchikiriyāya idaṁ
aṭṭhamaṁ kusītavatthu.
<p n="344"/>Aṭṭha ārabbhavatthūni idhāvuso bhikkhunā kammaṁ kātabbaṁ
hoti tassa evaṁ hoti kammaṁ kho me kātabbaṁ bhavissati kammaṁ
kho pana <note n="2">Ma. Yu. pana me.</note> karontena na sukaraṁ buddhānaṁ sāsanaṁ manasikātuṁ handāhaṁ
viriyaṁ ārabhāmi appattassa pattiyā anadhigatassa adhigamāya asacchikatassa
sacchikiriyāyāti. So viriyaṁ ārabhati appattassa pattiyā
anadhigatassa adhigamāya asacchikatassa sacchikiriyāya <pb ed="P" n="3.257" set="D"/>idaṁ paṭhamaṁ ārabbhavatthu <note n="3">Yu. ārabbhavatthuṁ.</note>.
Puna caparaṁ āvuso bhikkhunā kammaṁ kataṁ hoti tassa
evaṁ hoti ahaṁ kho kammaṁ akāsiṁ kammaṁ kho panāhaṁ karonto
nāsakkhiṁ buddhānaṁ sāsanaṁ manasikātuṁ handāhaṁ viriyaṁ ārabhāmi .pe.
<pb n="3.270"/>
So viriyaṁ ārabhati ... Idaṁ dutiyaṁ ārabbhavatthu <note n="1">Yu. ārabbhavatthuṁ.</note>. Puna caparaṁ āvuso
bhikkhunā maggo gantabbo hoti tassa evaṁ hoti maggo kho
me gantabbo bhavissati maggaṁ kho pana <note n="2">Ma. Yu. pana me.</note> gacchantena na sukaraṁ
buddhānaṁ sāsanaṁ manasikātuṁ handāhaṁ viriyaṁ ārabhāmi .pe. So
viriyaṁ ārabhati ... Idaṁ tatiyaṁ ārabbhavatthu. Puna caparaṁ āvuso
bhikkhunā maggo gato hoti tassa evaṁ hoti ahaṁ kho maggaṁ
agamāsiṁ maggaṁ kho panāhaṁ gacchanto nāsakkhiṁ buddhānaṁ sāsanaṁ
manasikātuṁ handāhaṁ viriyaṁ ārabhāmi .pe. So viriyaṁ ārabhati ...
Idaṁ catutthaṁ ārabbhavatthu. Puna caparaṁ āvuso bhikkhu gāmaṁ vā
nigamaṁ vā piṇḍāya caranto na labhati lūkhassa vā paṇītassa vā
bhojanassa yāvadatthaṁ pāripūriṁ tassa evaṁ hoti ahaṁ kho gāmaṁ
vā nigamaṁ vā piṇḍāya caranto nālatthaṁ lūkhassa vā paṇītassa vā
bhojanassa yāvadatthaṁ pāripūriṁ tassa me kāyo lahuko kammañño
handāhaṁ viriyaṁ ārabhāmi .pe. So viriyaṁ ārabhati ... Idaṁ pañcamaṁ
ārabbhavatthu. Puna caparaṁ āvuso bhikkhu gāmaṁ vā nigamaṁ vā
piṇḍāya caranto labhati lūkhassa vā paṇītassa vā bhojanassa
yāvadatthaṁ pāripūriṁ tassa evaṁ hoti ahaṁ kho gāmaṁ vā nigamaṁ
vā piṇḍāya caranto alatthaṁ lūkhassa vā paṇītassa vā bhojanassa
yāvadatthaṁ pāripūriṁ tassa me kāyo balavā kammañño handāhaṁ
viriyaṁ ārabhāmi .pe. So viriyaṁ ārabhati ... Idaṁ chaṭṭhaṁ ārabbhavatthu.
<pb n="3.271"/>
Puna caparaṁ āvuso bhikkhuno uppanno hoti appamattako
ābādho tassa evaṁ hoti uppanno kho me ayaṁ appamattako
ābādho ṭhānaṁ kho panetaṁ vijjati yaṁ me ābādho <pb ed="P" n="3.258" set="D"/>pavaḍḍheyya <note n="1">Yu. vaḍḍheyya.</note>
handāhaṁ viriyaṁ ārabhāmi .pe. So viriyaṁ ārabhati ... Idaṁ sattamaṁ
ārabbhavatthu. Puna caparaṁ āvuso bhikkhu gilānā vuṭṭhito hoti
aciravuṭṭhito gelaññā tassa evaṁ hoti ahaṁ kho gilānā
vuṭṭhito aciravuṭṭhito gelaññā ṭhānaṁ kho panetaṁ vijjati yaṁ
me ābādho paccudāvatteyya handāhaṁ viriyaṁ ārabhāmi appattassa
pattiyā anadhigatassa adhigamāya asacchikatassa sacchikiriyāyāti. So
viriyaṁ ārabhati appattassa pattiyā anadhigatassa adhigamāya asacchikatassa
sacchikiriyāya idaṁ aṭṭhamaṁ ārabbhavatthu.
<p n="345"/>Aṭṭha dānavatthūni āsajja dānaṁ deti bhayā dānaṁ
deti adāsi meti dānaṁ deti dassati meti dānaṁ deti sādhu <note n="2">Ma. Yu. sāhu.</note>
dānanti dānaṁ deti ahaṁ pacāmi ime na pacanti nārahāmi
pacanto apacantānaṁ dānaṁ na dātunti <note n="3">Yu. adātunti.</note> dānaṁ deti idaṁ me
dānaṁ dadato kalyāṇo kittisaddo abbhuggacchatīti dānaṁ deti
cittālaṅkāracittaparikkhāratthaṁ dānaṁ deti.
<p n="346"/>Aṭṭha dānūpapattiyo <note n="4">Ma. dānūpapattiyo.  dānuppattiyo.</note> idhāvuso ekacco dānaṁ deti
samaṇassa vā brāhmaṇassa vā annaṁ pānaṁ vatthaṁ yānaṁ mālāgandhavilepanaṁ
seyyāvasathapadīpeyyaṁ so yaṁ deti taṁ paccāsiṁsati <note n="5">Ma. paccāsīsati.</note> so
<pb n="3.272"/>
Passati khattiyamahāsālaṁ vā brāhmaṇamahāsālaṁ vā gahapatimahāsālaṁ
vā pañcahi kāmaguṇehi samappitaṁ samaṅgibhūtaṁ paricārayamānaṁ
tassa evaṁ hoti aho vatāhaṁ kāyassa bhedā paraṁ maraṇā khattiyamahāsālānaṁ
vā brāhmaṇamahāsālānaṁ vā gahapatimahāsālānaṁ vā
sahabyataṁ upapajjeyyanti <note n="1">Yu. uppajjeyyanti.</note>. So taṁ cittaṁ dahati taṁ cittaṁ adhiṭṭhāti
taṁ cittaṁ <pb ed="P" n="3.259" set="D"/>bhāveti. Tassa taṁ cittaṁ hīne vimuttaṁ uttariabhāvitaṁ <note n="2">Yu. uttariṁ abhāvitaṁ.</note>
tatrūpapattiyā saṁvattati. Tañca kho sīlavato vadāmi no dussīlassa.
Ijjhatāvuso sīlavato cetopaṇidhi visuddhattā <note n="3">Yu. suddhattā.</note>. Puna caparaṁ āvuso
idhekacco dānaṁ deti samaṇassa vā brāhmaṇassa vā annaṁ pānaṁ
vatthaṁ yānaṁ mālāgandhavilepanaṁ seyyāvasathapadīpeyyaṁ so yaṁ deti
taṁ paccāsiṁsati tassa sutaṁ hoti cātummahārājikā devā dīghāyukā
vaṇṇavanto sukhabahulāti. Tassa evaṁ hoti aho vatāhaṁ kāyassa
bhedā paraṁ maraṇā cātummahārājikānaṁ devānaṁ sahabyataṁ upapajjeyyanti <note n="1">Yu. uppajjeyyanti.</note>.
So taṁ cittaṁ dahati taṁ cittaṁ adhiṭṭhāti taṁ cittaṁ bhāveti tassa
taṁ cittaṁ hīne vimuttaṁ uttariabhāvitaṁ <note n="2">Yu. uttariṁ abhāvitaṁ.</note> tatrūpapattiyā saṁvattati.
Tañca kho sīlavato vadāmi no dussīlassa. Ijjhatāvuso sīlavato
cetopaṇidhi visuddhattā <note n="3">Yu. suddhattā.</note>. Puna caparaṁ āvuso idhekacco dānaṁ deti
samaṇassa vā brāhmaṇassa vā annaṁ pānaṁ vatthaṁ yānaṁ mālāgandhavilepanaṁ
seyyāvasathapadīpeyyaṁ. So yaṁ deti taṁ paccāsiṁsati
tassa sutaṁ hoti tāvatiṁsā devā .pe. Yāmā devā .pe. Tusitā
<pb n="3.273"/>
Devā .pe. Nimmānaratī devā .pe. Paranimmitavasavattī devā
dīghāyukā vaṇṇavanto sukhabahulāti. Tassa evaṁ hoti aho vatāhaṁ
kāyassa bhedā paraṁ maraṇā paranimmitavasavattīnaṁ devānaṁ sahabyataṁ
upapajjeyyanti. So taṁ cittaṁ dahati taṁ cittaṁ adhiṭṭhāti taṁ cittaṁ
bhāveti tassa taṁ cittaṁ hīne vimuttaṁ uttariabhāvitaṁ tatrupapattiyā
saṁvattati. Tañca kho sīlavato vadāmi no dussīlassa. Ijjhatāvuso
sīlavato cetopaṇidhi visuddhattā. Puna caparaṁ āvuso idhekacco
dānaṁ deti samaṇassa vā brāhmaṇassa vā annaṁ pānaṁ vatthaṁ yānaṁ
mālāgandhavilepanaṁ seyyāvasathapadīpeyyaṁ so yaṁ deti taṁ paccāsiṁsati
tassa sutaṁ hoti brahmakāyikā devā dīghāyukā vaṇṇavanto
sukhabahulāti. Tassa evaṁ hoti aho vatāhaṁ kāyassa bhedā paraṁ
maraṇā brahmakāyikānaṁ devānaṁ sahabyataṁ upapajjeyyanti. So
taṁ cittaṁ dahati taṁ cittaṁ adhiṭṭhāti taṁ cittaṁ bhāveti tassa taṁ
cittaṁ <pb ed="P" n="3.260" set="D"/>hīne vimuttaṁ uttariabhāvitaṁ tatrupapattiyā saṁvattati. Tañca
kho sīlavato vadāmi no dussīlassa vītarāgassa no sarāgassa.
Ijjhatāvuso sīlavato cetopaṇidhi vītarāgattā.
<p n="347"/>Aṭṭha lokadhammā lābho ca alābho ca yaso ca
ayaso ca nindā ca pasaṁsā ca sukhañca dukkhañca.
<p n="348"/>Aṭṭha parisā khattiyaparisā brāhmaṇaparisā gahapatiparisā
samaṇaparisā cātummahārājikaparisā tāvatiṁsaparisā nimmānaratiparisā <note n="1">Ma. Yu. māraparisā.</note>
<pb n="3.274"/>
Brahmaparisā.
<p n="349"/>Aṭṭha abhibhāyatanāni ajjhattaṁrūpasaññī eko
bahiddhārūpāni passati parittāni suvaṇṇadubbaṇṇāni tāni abhibhuyya
jānāmi passāmīti evaṁsaññī hoti idaṁ paṭhamaṁ abhibhāyatanaṁ.
Ajjhattaṁrūpasaññī eko bahiddhārūpāni passati appamāṇāni
suvaṇṇadubbaṇṇāni tāni abhibhuyya jānāmi passāmīti evaṁsaññī hoti
idaṁ dutiyaṁ abhibhāyatanaṁ. Ajjhattaṁarūpasaññī eko bahiddhārūpāni
passati parittāni suvaṇṇadubbaṇṇāni tāni abhibhuyya jānāmi
passāmīti evaṁsaññī hoti idaṁ tatiyaṁ abhibhāyatanaṁ.
Ajjhattaṁarūpasaññī eko bahiddhārūpāni passati appamāṇāni
suvaṇṇadubbaṇṇāni tāni abhibhuyya jānāmi passāmīti evaṁsaññī hoti
idaṁ catutthaṁ abhibhāyatanaṁ. Ajjhattaṁarūpasaññī eko bahiddhārūpāni
passati nīlāni nīlavaṇṇāni nīlanidassanāni nīlanibhāsāni seyyathāpi
nāma ummārapupphaṁ <note n="1">Ma. umāpupphaṁ. Yu. ummāpupphaṁ.</note> nīlaṁ nīlavaṇṇaṁ nīlanidassanaṁ nīlanibhāsaṁ seyyathāpi
vā pana taṁ vatthaṁ bārāṇaseyyakaṁ ubhatobhāgavimaṭṭhaṁ nīlaṁ nīlavaṇṇaṁ
nīlanidassanaṁ <pb ed="P" n="3.261" set="D"/>nīlanibhāsaṁ evameva ajjhattaṁarūpasaññī eko bahiddhārūpāni
passati nīlāni nīlavaṇṇāni nīlanidassanāni nīlanibhāsāni
tāni abhibhuyya jānāmi passāmīti evaṁsaññī hoti idaṁ pañcamaṁ
abhibhāyatanaṁ. Ajjhattaṁarūpasaññī eko bahiddhārūpāni passati
pītāni pītavaṇṇāni pītanidassanāni pītanibhāsāni seyyathāpi nāma
<pb n="3.275"/>
Kaṇṇikārapupphaṁ <note n="1">Ma. Yu. kaṇikārapupphaṁ.</note> pītaṁ pītavaṇṇaṁ pītanidassanaṁ pītanibhāsaṁ seyyathāpi <note n="2">Ma. Yu. seyyathā.</note>
vā pana taṁ vatthaṁ bārāṇaseyyakaṁ ubhatobhāgavimaṭṭhaṁ pītaṁ pītavaṇṇaṁ
pītanidassanaṁ pītanibhāsaṁ evameva ajjhattaṁarūpasaññī eko
bahiddhārūpāni passati pītāni pītavaṇṇāni pītanidassanāni pītanibhāsāni
tāni abhibhuyya jānāmi passāmīti evaṁsaññī hoti idaṁ chaṭṭhaṁ
abhibhāyatanaṁ. Ajjhattaṁarūpasaññī eko bahiddhārūpāni passati
lohitakāni lohitakavaṇṇāni lohitakanidassanāni lohitakanibhāsāni
seyyathāpi nāma bandhujīvakapupphaṁ lohitakaṁ lohitakavaṇṇaṁ
lohitakanidassanaṁ lohitakanibhāsaṁ seyyathāpi <note n="2">Ma. Yu. seyyathā.</note> vā pana taṁ vatthaṁ
bārāṇaseyyakaṁ ubhatobhāgavimaṭṭhaṁ lohitakaṁ lohitakavaṇṇaṁ lohitakanidassanaṁ
lohitakanibhāsaṁ evameva ajjhattaṁarūpasaññī eko bahiddhārūpāni
passati lohitakāni lohitakavaṇṇāni lohitakanidassanāni
lohitakanibhāsāni tāni abhibhuyya jānāmi passāmīti evaṁsaññī hoti
idaṁ sattamaṁ abhibhāyatanaṁ. Ajjhattaṁarūpasaññī eko bahiddhārūpāni
passati odātāni odātavaṇṇāni odātanidassanāni odātanibhāsāni
seyyathāpi nāma osadhitārakā odātā odātavaṇṇā
odātanidassanā odātanibhāsā seyyathāpi <note n="2">Ma. Yu. seyyathā.</note> vā pana taṁ vatthaṁ
bārāṇaseyyakaṁ ubhatobhāgavimaṭṭhaṁ odātaṁ odātavaṇṇaṁ
odātanidassanaṁ odātanibhāsaṁ evameva ajjhattaṁarūpasaññī eko
bahiddhārūpāni passati odātāni odātavaṇṇāni odātanidassanāni
<pb n="3.276"/>
Odātanibhāsāni tāni abhibhuyya jānāmi passāmīti evaṁsaññī
hoti idaṁ aṭṭhamaṁ abhibhāyatanaṁ.
<p n="350"/>Aṭṭha <pb ed="P" n="3.262" set="D"/>vimokkhā rūpāni <note n="1">Ma. Yu. rūpī rūpāni.</note> passati yaṁ paṭhamo vimokkho.
Ajjhattaṁarūpasaññī eko bahiddhārūpāni passati ayaṁ dutiyo
vimokkho. Subhanteva adhimokkho <note n="2">Ma. Yu. adhimutto.</note> hoti ayaṁ tatiyo vimokkho.
Sabbaso rūpasaññānaṁ samatikkamā paṭighasaññānaṁ atthaṅgamā
nānattasaññānaṁ amanasikārā ananto ākāsoti ākāsānañcāyatanaṁ
upasampajja viharati ayaṁ catuttho vimokkho. Sabbaso
ākāsānañcāyatanaṁ samatikkamma anantaṁ viññāṇanti viññāṇañcāyatanaṁ
upasampajja viharati ayaṁ pañcamo vimokkho. Sabbaso
viññāṇañcāyatanaṁ samatikkamma natthi kiñcīti ākiñcaññāyatanaṁ
upasampajja viharati ayaṁ chaṭṭho vimokkho. Sabbaso
ākiñcaññāyatanaṁ samatikkamma nevasaññānāsaññāyatanaṁ upasampajja
viharati ayaṁ sattamo vimokkho. Sabbaso nevasaññānāsaññāyatanaṁ
samatikkamma saññāvedayitanirodhaṁ upasampajja viharati ayaṁ aṭṭhamo
vimokkho. Ime kho āvuso tena bhagavatā jānatā passatā arahatā
sammāsambuddhena aṭṭha dhammā sammadakkhātā tattha sabbeheva
saṅgāyitabbaṁ .pe. Atthāya hitāya sukhāya devamanussānaṁ.
Saṅgītiyāṭṭhakaṁ niṭṭhitaṁ <note n="3">Ma. Yu. idaṁ na dissati.</note>.
<p rend="subhead" sid="12">navakaṃ</p>
<p n="351"/>Atthi kho āvuso tena bhagavatā jānatā passatā
<pb n="3.277"/>
Arahatā sammāsambuddhena nava dhammā sammadakkhātā tattha sabbeheva
saṅgāyitabbaṁ .pe. Atthāya hitāya sukhāya devamanussānaṁ.
Katame nava. Nava āghātavatthūni anatthaṁ me acarīti āghātaṁ bandhati.
Anatthaṁ me caratīti āghātaṁ bandhati. Anatthaṁ me carissatīti āghātaṁ
bandhati. Piyassa me manāpassa anatthaṁ acari. Anatthaṁ carati.
Anatthaṁ carissatīti āghātaṁ bandhati. Appiyassa me amanāpassa
atthaṁ acari. Atthaṁ carati. Atthaṁ carissatīti āghātaṁ bandhati.
<p n="352"/>Nava āghātapaṭivinayā anatthaṁ <pb ed="P" n="3.263" set="D"/>me acarīti <note n="1">Ma. Yu. itisaddo na dissati.</note> taṁ kutettha
labbhāti āghātaṁ paṭivineti. Anatthaṁ me caratīti taṁ kutettha
labbhāti āghātaṁ paṭivineti. Anatthaṁ me carissatīti <note n="2">Ma. itisaddo na dissati.</note> taṁ kutettha
labbhāti āghātaṁ paṭivineti. Piyassa me manāpassa anatthaṁ acari.
Anatthaṁ carati. Anatthaṁ carissatīti <note n="2">Ma. itisaddo na dissati.</note> taṁ kutettha labbhāti āghātaṁ
paṭivineti. Appiyassa me amanāpassa atthaṁ acari. Atthaṁ
carati. Atthaṁ carissatīti <note n="2">Ma. itisaddo na dissati.</note> taṁ kutettha labbhāti āghātaṁ paṭivineti.
<p n="353"/>Nava sattāvāsā santāvuso sattā nānattakāyā
nānattasaññino seyyathāpi manussā ekacce ca devā ekacce
ca vinipātikā ayaṁ paṭhamo sattāvāso. Santāvuso sattā
nānattakāyā ekattasaññino seyyathāpi devā brahmakāyikā
paṭhamābhinibbattā ayaṁ dutiyo sattāvāso. Santāvuso sattā
ekattakāyā nānattasaññino seyyathāpi devā ābhassarā ayaṁ
<pb n="3.278"/>
Tatiyo sattāvāso. Santāvuso sattā ekattakāyā ekattasaññino
seyyathāpi devā subhakiṇhā ayaṁ catuttho sattāvāso.
Santāvuso sattā asaññino appaṭisaṁvedino seyyathāpi devā
asaññisattā <note n="1">Ma. Yu. asaññasattā.</note> ayaṁ pañcamo sattāvāso. Santāvuso sattā
sabbaso rūpasaññānaṁ samatikkamā paṭighasaññānaṁ atthaṅgamā nānattasaññānaṁ
amanasikārā ananto ākāsoti ākāsānañcāyatanūpagā
ayaṁ chaṭṭho sattāvāso. Santāvuso sattā sabbaso ākāsānañcāyatanaṁ
samatikkamma anantaṁ viññāṇanti viññāṇañcāyatanūpagā
ayaṁ sattamo sattāvāso. Santāvuso sattā sabbaso
viññāṇañcāyatanaṁ samatikkamma natthi kiñcīti ākiñcaññāyatanūpagā
ayaṁ aṭṭhamo sattāvāso. Santāvuso sattā sabbaso
ākiñcaññāyatanaṁ samatikkamma santametaṁ paṇītametanti <note n="2">Ma. Yu. santametaṁ paṇītametanti na dissanti. </note>
nevasaññānāsaññāyatanūpagā ayaṁ navamo sattāvāso.
<p n="354"/>Nava akkhaṇā asamayā brahmacariyavāsāya idhāvuso
tathāgato ca loke uppanno hoti arahaṁ sammāsambuddho dhammo
ca desiyati upasamiko <note n="3">Ma. Yu. sabbavāresu opasamiko.</note> parinibbāniko sambodhagāmī sugatappavedito.
Ayañca puggalo nirayaṁ upapanno hoti ayaṁ paṭhamo akkhaṇo
asamayo brahmacariyavāsāya. Puna caparaṁ āvuso tathāgato ca
loke uppanno hoti arahaṁ sammāsambuddho dhammo ca desiyati
upasamiko parinibbāniko sambodhagāmī sugatappavedito. Ayañca
<pb n="3.279"/>
Puggalo tiracchānayoniṁ upapanno hoti .pe. Pittivisayaṁ upapanno
hoti .pe. Asurakāyaṁ upapanno hoti .pe. Aññataraṁ dīghāyukaṁ
devanikāyaṁ upapanno hoti .pe. Paccantimesu janapadesu paccājāto
hoti milakkhakesu <note n="1">Ma. milakkhesu. Yu. milakkhusu.</note> aviññātāresu yattha natthi gati bhikkhūnaṁ bhikkhunīnaṁ
upāsakānaṁ upāsikānaṁ. Majjhimesu janapadesu paccājāto hoti
so ca hoti micchādiṭṭhiko viparītadassano natthi dinnaṁ natthi
yiṭṭhaṁ natthi hutaṁ natthi sukatadukkaṭānaṁ kammānaṁ <pb ed="P" n="3.265" set="D"/>phalavipāko
natthi ayaṁ loko natthi paro loko natthi mātā natthi
pitā natthi sattā opapātikā natthi loke samaṇabrāhmaṇā
sammaggatā sammāpaṭipannā <note n="2">Ma. Yu. ye.</note> imañca lokaṁ parañca lokaṁ sayaṁ abhiññā
sacchikatvā pavedentīti. Majjhimesu janapadesu paccājāto hoti <note n="3">Ma. Yu. hoti so ca hoti.</note>
duppañño jaḷo elamūgo nappaṭibalo subhāsitadubbhāsitānaṁ
atthamaññātuṁ ayaṁ aṭṭhamo akkhaṇo asamayo brahmacariyavāsāya.
Puna caparaṁ āvuso tathāgato ca loke na uppanno hoti arahaṁ
sammāsambuddho dhammo ca na desiyati upasamiko parinibbāniko
sambodhagāmī sugatappavedito. Ayañca puggalo majjhimesu janapadesu paccājāto
hoti <note n="3">Ma. Yu. hoti so ca hoti.</note> paññavā ajaḷo anelamūgo paṭibalo subhāsitadubbhāsitānamatthamaññātuṁ
ayaṁ navamo akkhaṇo asamayo brahmacariyavāsāya.
<p n="355"/>Nava anupubbavihārā idhāvuso bhikkhu vivicceva kāmehi
vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamajjhānaṁ
<pb n="3.280"/>
Upasampajja viharati vitakkavicārānaṁ vūpasamā ajjhattaṁ sampasādanaṁ
cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyajjhānaṁ
upasampajja viharati pītiyā ca virāgā upekkhako ca viharati
sato ca sampajāno sukhañca kāyena paṭisaṁvedeti yantaṁ ariyā
ācikkhanti upekkhako satimā sukhavihārīti tatiyajjhānaṁ upasampajja
viharati sukhassa ca pahānā dukkhassa ca pahānā pubbe va
somanassadomanassānaṁ atthaṅgamā adukkhamasukhaṁ upekkhāsatipārisuddhiṁ
catutthajjhānaṁ upasampajja viharati sabbaso rūpasaññānaṁ samatikkamā
paṭighasaññānaṁ atthaṅgamā nānattasaññānaṁ amanasikārā ananto
ākāsoti ākāsānañcāyatanaṁ upasampajja viharati sabbaso
ākāsānañcāyatanaṁ samatikkamma anantaṁ viññāṇanti viññāṇañcāyatanaṁ
upasampajja <pb ed="P" n="3.266" set="D"/>viharati sabbaso viññāṇañcāyatanaṁ
samatikkamma natthi kiñcīti ākiñcaññāyatanaṁ upasampajja viharati
sabbaso ākiñcaññāyatanaṁ samatikkamma nevasaññānāsaññāyatanaṁ
upasampajja viharati sabbaso nevasaññānāsaññāyatanaṁ samatikkamma
saññāvedayitanirodhaṁ upasampajja viharati.
<p n="356"/>Nava anupubbanirodhā paṭhamajjhānaṁ samāpannassa
kāmasaññā niruddhā hoti dutiyajjhānaṁ samāpannassa vitakkavicārā
niruddhā honti tatiyajjhānaṁ samāpannassa pīti niruddhā hoti
catutthajjhānaṁ samāpannassa assāsapassāsā niruddhā honti
<pb n="3.281"/>
Ākāsānañcāyatanaṁ samāpannassa rūpasaññā niruddhā hoti
viññāṇañcāyatanaṁ samāpannassa ākāsānañcāyatanasaññā niruddhā hoti
ākiñcaññāyatanaṁ samāpannassa viññāṇañcāyatanasaññā niruddhā
hoti nevasaññānāsaññāyatanaṁ samāpannassa ākiñcaññāyatanasaññā
niruddhā hoti saññāvedayitanirodhaṁ samāpannassa saññā
ca vedanā ca niruddhā honti. Ime kho āvuso tena bhagavatā
jānatā passatā arahatā sammāsambuddhena nava dhammā sammadakkhātā
tattha sabbeheva saṅgāyitabbaṁ .pe. Atthāya hitāya sukhāya
devamanussānaṁ. Navakānaṁ peyyālo ca.
Saṅgītiyanavakaṁ niṭṭhitaṁ <note n="1">Ma. Yu. navakānaṁ peyyālo ca. saṅtītiyanavakaṁ niṭṭhitanti na dissanti. </note>
<p rend="subhead" sid="13">dasakaṃ</p>
<p n="357"/>Atthi kho āvuso tena bhagavatā jānatā passatā
arahatā sammāsambuddhena dasa dhammā sammadakkhātā tattha
sabbeheva saṅgāyitabbaṁ .pe. Atthāya hitāya sukhāya
devamanussānaṁ. Katame dasa. Dasa nāthakaraṇā dhammā idhāvuso
bhikkhu sīlavā hoti pātimokkhasaṁvarasaṁvuto viharati ācāragocarasampanno
anumattesu vajjesu bhayadassāvī <pb ed="P" n="3.267" set="D"/>samādāya sikkhati
sikkhāpadesu. Yaṁpāvuso bhikkhu sīlavā hoti pātimokkhasaṁvarasaṁvuto
viharati ācāragocarasampanno anumattesu vajjesu bhayadassāvī
samādāya sikkhati sikkhāpadesu ayaṁ <note n="2">Ma. ayaṁpi Yu. ayampi.</note> dhammo nāthakaraṇo. Puna
caparaṁ āvuso bhikkhu bahussuto hoti sutadharo sutasannicayo. Ye
<pb n="3.282"/>
Te dhammā ādikalyāṇā majjhekalyāṇā pariyosānakalyāṇā
sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ abhivadanti
tathārūpāssa dhammā bahussutā honti dhatā <note n="1">Ma. Yu. dhātā.</note> vacasā paricitā
manasānupekkhitā diṭṭhiyā suppaṭividdhā. Yaṁpāvuso bhikkhu bahussuto
hoti .pe. Diṭṭhiyā suppaṭividdhā ayaṁpi dhammo nāthakaraṇo.
Puna caparaṁ āvuso bhikkhu kalyāṇamitto hoti kalyāṇasahāyo
kalyāṇasampavaṅko. Yaṁpāvuso bhikkhu kalyāṇamitto hoti kalyāṇasahāyo
kalyāṇasampavaṅko ayaṁpi dhammo nāthakaraṇo. Puna caparaṁ
āvuso bhikkhu suvaco hoti sovacassakaraṇehi dhammehi samannāgato
khamo padakkhiṇaggāhī anusāsaniṁ. Yaṁpāvuso bhikkhu suvaco hoti
sovacassakaraṇehi dhammehi samannāgato khamo padakkhiṇaggāhī anusāsaniṁ
ayaṁpi dhammo nāthakaraṇo. Puna caparaṁ āvuso bhikkhu yāni tāni
sabrahmacārīnaṁ uccāvacāni kiṁkaraṇīyāni tattha dakkho hoti analaso
tatrupāyāya vīmaṁsāya samannāgato alaṁ kātuṁ alaṁ saṁvidhātuṁ.
Yaṁpāvuso bhikkhu yāni tāni sabrahmacārīnaṁ .pe. Alaṁ saṁvidhātuṁ
ayaṁpi dhammo nāthakaraṇo. Puna caparaṁ āvuso bhikkhu dhammakāmo
hoti piyasamudāhāro abhidhamme abhivinaye oḷārapāmojjo <note n="2">Yu. uḷārapāmujjo.</note>.
Yaṁpāvuso bhikkhu dhammakāmo hoti piyasamudāhāro abhidhamme <pb ed="P" n="3.268" set="D"/>abhivinaye
oḷārapāmojjo ayaṁpi dhammo nāthakaraṇo. Puna caparaṁ āvuso
bhikkhu santuṭṭho hoti itarītarehi cīvarapiṇḍapātasenāsanagilāna-
paccayabhesajjaparikkhārehi.
<pb n="3.283"/>
Yaṁpāvuso bhikkhu santuṭṭho hoti itarītarehi
cīvarapiṇḍapātasenāsanagilānapaccayabhesajjaparikkhārehi ayaṁpi dhammo
nāthakaraṇo. Puna caparaṁ āvuso bhikkhu āraddhaviriyo viharati
akusalānaṁ dhammānaṁ pahānāya kusalānaṁ dhammānaṁ upasampadāya thāmavā
daḷhaparakkamo anikkhittadhuro kusalesu dhammesu. Yaṁpāvuso bhikkhu
āraddhaviriyo viharati akusalānaṁ dhammānaṁ pahānāya kusalānaṁ dhammānaṁ
upasampadāya thāmavā daḷhaparakkamo anikkhittadhuro kusalesu dhammesu
ayaṁpi dhammo nāthakaraṇo. Puna caparaṁ āvuso bhikkhu satimā
hoti paramena satinepakkena samannāgato cirakataṁpi cirabhāsitaṁpi
saritā anussaritā. Yaṁpāvuso bhikkhu satimā hoti paramena satinepakkena
samannāgato cirakataṁpi cirabhāsitaṁpi saritā anussaritā ayaṁpi
dhammo nāthakaraṇo. Puna caparaṁ āvuso bhikkhu paññavā hoti
udayatthagāminiyā paññāya samannāgato ariyāya nibbedhikāya
sammādukkhakkhayagāminiyā. Yaṁpāvuso bhikkhu paññavā hoti udayatthagāminiyā
paññāya samannāgato ariyāya nibbedhikāya sammādukkhakkhayagāminiyā
ayaṁpi dhammo nāthakaraṇo.
<p n="358"/>Dasa kasiṇāyatanāni paṭhavīkasiṇameko sañjānāti uddhaṁ
adho tiriyaṁ anvayaṁ <note n="1">Ma. Yu. advayaṁ.</note> appamāṇaṁ. Āpokasiṇameko sañjānāti .pe.
Tejokasiṇameko sañjānāti .pe. Vāyokasiṇameko sañjānāti
.pe. Nīlakasiṇameko sañjānāti .pe. Pītakasiṇameko sañjānāti
<pb n="3.284"/>
.pe. Lohitakasiṇameko sañjānāti .pe. Odātakasiṇameko
sañjānāti .pe. Ākāsakasiṇameko sañjānāti .pe. Viññāṇakasiṇameko
sañjānāti <pb ed="P" n="3.269" set="D"/>uddhaṁ adho tiriyaṁ anvayaṁ appamāṇaṁ.
<p n="359"/>Dasa akusalakammapathā pāṇātipāto adinnādānaṁ kāmesu
micchācāro musāvādo pisuṇā vācā pharusā vācā samphappalāpo
abhijjhā byāpādo micchādiṭṭhi.
<p n="360"/>Dasa kusalakammapathā pāṇātipātā veramaṇī adinnādānā
veramaṇī kāmesu micchācārā veramaṇī musāvādā veramaṇī
pisuṇāya vācāya veramaṇī pharusāya vācāya veramaṇī samphappalāpā
veramaṇī anabhijjhā abyāpādo sammādiṭṭhi.
<p n="361"/>Dasa ariyavāsā idhāvuso bhikkhu pañcaṅgavippahīno hoti
chaḷaṅgasamannāgato ekārakkho caturāpasseno panuṇṇapaccekasacco
samavayasaṭṭhesano anāvilasaṅkappo passaddhakāyasaṅkhāro suvimuttacitto
suvimuttapañño. Kathañcāvuso bhikkhu pañcaṅgavippahīno
hoti. Idhāvuso bhikkhuno kāmacchando pahīno hoti byāpādo
pahīno hoti thīnamiddhaṁ pahīnaṁ hoti uddhaccakukkuccaṁ pahīnaṁ
hoti vicikicchā pahīnā hoti. Evaṁ kho āvuso bhikkhu
pañcaṅgavippahīno hoti. Kathañcāvuso bhikkhu chaḷaṅgasamannāgato
hoti. Idhāvuso bhikkhu cakkhunā rūpaṁ disvā neva sumano hoti
na dummano upekkhako ca viharati sato sampajāno. Sotena
<pb n="3.285"/>
Saddaṁ sutvā. Ghānena gandhaṁ ghāyitvā. Jivhāya rasaṁ sāyitvā.
Kāyena phoṭṭhabbaṁ phusitvā. Manasā dhammaṁ viññāya neva sumano
hoti na dummano upekkhako ca viharati sato sampajāno. Evaṁ
kho āvuso bhikkhu chaḷaṅgasamannāgato hoti. Kathañcāvuso bhikkhu
ekārakkho hoti. Idhāvuso bhikkhu satārakkhena cetasā <pb ed="P" n="3.270" set="D"/>samannāgato
hoti. Evaṁ kho āvuso bhikkhu ekārakkho hoti. Kathañcāvuso
bhikkhu caturāpasseno hoti. Idhāvuso bhikkhu saṅkhāyekaṁ paṭisevati
saṅkhāyekaṁ adhivāseti saṅkhāyekaṁ parivajjeti saṅkhāyekaṁ vinodeti.
Evaṁ kho āvuso bhikkhu caturāpasseno hoti. Kathañcāvuso
bhikkhu panuṇṇapaccekasacco hoti. Idhāvuso bhikkhuno yāni tāni
puthusamaṇabrāhmaṇānaṁ puthupaccekasaccāni sabbāni tāni <note n="1">Yu. sabbānissatāni.</note> nuṇṇāni
honti panuṇṇāni cattāni vantāni muttāni pahīnāni paṭinissaṭṭhāni.
Evaṁ kho āvuso bhikkhu panuṇṇapaccekasacco hoti.
Kathañcāvuso bhikkhu samavayasaṭṭhesano hoti. Idhāvuso bhikkhuno
kāmesanā pahīnā hoti bhavesanā pahīnā hoti brahmacariyesanā
paṭinissaṭṭhā <note n="2">Ma. Yu. paṭippassaddhā.</note>. Evaṁ kho āvuso bhikkhu samavayasaṭṭhesano hoti.
Kathañcāvuso bhikkhu anāvilasaṅkappo hoti. Idhāvuso bhikkhuno
kāmasaṅkappo pahīno hoti byāpādasaṅkappo pahīno hoti
vihiṁsāsaṅkappo pahīno hoti. Evaṁ kho āvuso bhikkhu
anāvilasaṅkappo hoti. Kathañcāvuso bhikkhu passaddhakāyasaṅkhāro
<pb n="3.286"/>
Hoti. Idhāvuso bhikkhu sukhassa ca pahānā dukkhassa ca pahānā
pubbe va somanassadomanassānaṁ atthaṅgamā adukkhamasukhaṁ upekkhāsatipārisuddhiṁ
catutthajjhānaṁ upasampajja viharati. Evaṁ kho āvuso
bhikkhu passaddhakāyasaṅkhāro hoti. Kathañcāvuso bhikkhu
suvimuttacitto hoti. Idhāvuso bhikkhuno rāgā cittaṁ vimuttaṁ hoti
dosā cittaṁ vimuttaṁ hoti mohā cittaṁ vimuttaṁ hoti. Evaṁ
kho āvuso bhikkhu suvimuttacitto hoti. Kathañcāvuso bhikkhu
suvimuttapañño hoti. Idhāvuso bhikkhu rāgo me pahīno
ucchinnamūlo tālāvatthukato anabhāvaṅgato āyatiṁ anuppādadhammoti
pajānāti <pb ed="P" n="3.271" set="D"/>doso me pahīno ucchinnamūlo tālāvatthukato
anabhāvaṅgato āyatiṁ anuppādadhammoti pajānāti moho me pahīno
ucchinnamūlo tālāvatthukato anabhāvaṅgato āyatiṁ anuppādadhammoti
pajānāti. Evaṁ kho āvuso bhikkhu suvimuttapañño hoti.
<p n="362"/>Dasa asekkhā dhammā asekkhā sammādiṭṭhi asekkho
sammāsaṅkappo asekkhā sammāvācā asekkho sammākammanto
asekkho sammāājīvo asekkho sammāvāyāmo asekkhā
sammāsati asekkho sammāsamādhi asekkhaṁ sammāñāṇaṁ asekkhā
sammāvimutti. Ime kho āvuso tena bhagavatā jānatā passatā
arahatā sammāsambuddhena dasa dhammā sammadakkhātā tattha
sabbeheva saṅgāyitabbaṁ na vivaditabbaṁ yathayidaṁ brahmacariyaṁ addhaniyaṁ
<pb n="3.287"/>
Assa ciraṭṭhitikaṁ tadassa bahujanahitāya bahujanasukhāya lokānukampāya
atthāya hitāya sukhāya devamanussānanti.
Saṅgītiyadasakaṁ niṭṭhitaṁ <note n="1">Ma. Yu. saṅgītiyadasakaṁ niṭṭhitanti na dissati.</note>.
<p n="363"/>Athakho bhagavā uṭṭhahitvā āyasmantaṁ sārīputtaṁ āmantesi
sādhu sādhu sārīputta sādhu kho tvaṁ sārīputta bhikkhūnaṁ saṅgītipariyāyaṁ
abhāsīti. Idamavoca āyasmā sārīputto. Samanuñño
satthā ahosi. Attamanā ca te bhikkhū āyasmato sārīputtassa
bhāsitaṁ abhinandunti.
Saṅgītisuttaṁ niṭṭhitaṁ dasamaṁ <note n="2">Yu. saṅgītisuttantaṁ samattaṁ.</note>.
</xml>