<xml src="s22.xml">
<book id="sn3">khandhavaggo</book>
<pgroup id="s22"/>
<readunit id="s22">1. khandhasaṃyuttaṃ</readunit>
<p rend="subhead" check="nosid">1, nakulapituvaggo</p>
<p rend="subhead" sid="1">1, nakulapitusuttaṃ</p>
<pb n="3.1"/>
Suttantapiṭake saṁyuttanikāyassa
tatiyo bhāgo
khandhavāravaggo
namo tassa bhagavato arahato sammāsambuddhassa.
Khandhasaṁyuttaṁ
mūlapaṇṇāsake nakulapitavaggo paṭhamo
<p n="1"/>Evamme sutaṁ ekaṁ samayaṁ bhagavā bhaggesu viharati
suṁsumāragire <note n="1">Po. Ma. susumāragire.</note> bhesakaḷāvane migadāye .pe. Atha kho nakulapitā
gahapati yena bhagavā tenupasaṅkami upasaṅkamitvā bhagavantaṁ
abhivādetvā ekamantaṁ nisīdi. Ekamantaṁ nisinno kho nakulapitā
gahapati bhagavantaṁ etadavoca ahamasmi bhante jiṇṇo vuḍḍho
mahallako addhagato vayoanuppatto āturakāyo abhikkhaṇātaṅko
aniccadassāvī kho panāhaṁ bhante bhagavato manobhāvanīyānañca bhikkhūnaṁ
ovadatu maṁ bhante bhagavā anusāsatu maṁ bhante bhagavā yaṁ mama
assa dīgharattaṁ hitāya sukhāyāti. Evametaṁ gahapati evametaṁ
gahapati āturo hāyaṁ <note n="2">Yu. te.</note> gahapati kāyo aṇḍabhūto pariyonaddho
<pb n="3.2"/>
Yo hi gahapati imaṁ kāyaṁ pariharanto muhuttaṁpi ārogyaṁ paṭijāneyya
kimaññatra bālyā tasmā tiha te gahapati evaṁ sikkhitabbaṁ
āturakāyassa me sato cittaṁ anāturaṁ bhavissatīti evaṁ hi te
gahapati sikkhitabbanti.
<p n="2"/>Atha kho nakulapitā gahapati bhagavato bhāsitaṁ <pb ed="P" n="3.2" set="S"/>abhinanditvā
anumoditvā uṭṭhāyāsanā bhagavantaṁ abhivādetvā padakkhiṇaṁ katvā
yenāyasmā sārīputto tenupasaṅkami upasaṅkamitvā āyasmantaṁ
sārīputtaṁ abhivādetvā ekamantaṁ nisīdi. Ekamantaṁ nisinnaṁ kho
nakulapitaraṁ gahapatiṁ āyasmā sārīputto etadavoca vippasannāni <note n="1">Po. abhippasannāni.</note>
kho te gahapati indriyāni parisuddho mukhavaṇṇo pariyodāto
alattha no ajja bhagavato sammukhā dhammiṁ kathaṁ savanāyāti. Kiñhi <note n="2">Ma. kathaṁ.</note>
no siyā bhante idānāhaṁ bhante bhagavatā dhammiyā kathāya amatena
abhisittoti. Yathākathaṁ pana tvaṁ gahapati bhagavatā dhammiyā kathāya
amatena abhisittoti. Idhāhaṁ bhante yena bhagavā tenupasaṅkamiṁ
upasaṅkamitvā bhagavantaṁ abhivādetvā ekamantaṁ nisīdiṁ. Ekamantaṁ
nisinno khohaṁ bhante bhagavantaṁ etadavocaṁ ahamasmi bhante
jiṇṇo vuḍḍho mahallako addhagato vayoanuppatto āturakāyo
abhikkhaṇātaṅko aniccadassāvī kho panāhaṁ bhante bhagavato
manobhāvanīyānañca bhikkhūnaṁ ovadatu maṁ bhante bhagavā anusāsatu maṁ
bhante bhagavā yaṁ mama assa dīgharattaṁ hitāya sukhāyāti. Evaṁ
<pb n="3.3"/>
Vutte maṁ bhante bhagavā etadavoca evametaṁ gahapati evametaṁ
gahapati āturo hāyaṁ <note n="1">Yu. āturoyaṁ.</note> gahapati kāyo aṇḍabhūto pariyonaddho
yo hi gahapati imaṁ kāyaṁ pariharanto muhuttaṁpi ārogyaṁ paṭijāneyya
kimaññatra bālyā tasmā tiha te gahapati evaṁ sikkhitabbaṁ
āturakāyassa me sato cittaṁ anāturaṁ bhavissatīti evaṁ hi te
gahapati sikkhitabbanti. Evaṁ khvāhaṁ bhante bhagavā dhammiyā kathāya
amatena abhisittoti.
<p n="3"/>Na hi pana tvaṁ <note n="2">Ma. Yu. taṁ.</note> gahapati paṭibhāsi bhagavantaṁ uttariṁ paṭipucchituṁ
kittāvatā nu kho bhante āturakāyo ceva hoti āturacitto ca
kittāvatā ca pana āturakāyopi kho hoti no ca āturacittoti.
Dūratopi kho mayaṁ bhante āgaccheyyāma āyasmato sārīputtassa
santike etassa bhāsitassa atthamaññātuṁ sādhu vatāyasmantaṁ
yeva sārīputtaṁ paṭibhātu etassa bhāsitassa atthoti. Tenahi
gahapati suṇāhi sādhukaṁ manasikarohi bhāsissāmīti. Evaṁ bhanteti
kho nakulapitā gahapati āyasmato sārīputtassa paccassosi.
Āyasmā sārīputto etadavoca
<p n="4"/>Kathañca gahapati āturakāyo ceva hoti āturacitto ca.
Idha gahapati assutavā puthujjano ariyānaṁ adassāvī ariyadhammassa
akovido ariyadhamme avinīto sappurisānaṁ adassāvī sappurisadhammassa
akovido sappurisadhamme avinīto rūpaṁ attato samanupassati
<pb n="3.4"/>
Rūpavantaṁ vā attānaṁ attani vā rūpaṁ rūpasmiṁ vā attānaṁ
ahaṁ rūpaṁ mama rūpanti pariyuṭṭhaṭṭhāyī hoti. Tassa ahaṁ
rūpaṁ mama rūpanti pariyuṭṭhaṭṭhāyino taṁ rūpaṁ vipariṇamati aññathā
hoti tassa rūpavipariṇāmaññathābhāvā <note n="1">tassa rūpassa vipariṇāmaññathābhāvāti pāṭhena bhavitabbaṁ. catūsupi vedanādīsu eseva  pāṭho.</note> uppajjanti sokaparideva-
dukkhadomanassupāyāsā. Vedanaṁ attato samanupassati vedanāvantaṁ
vā attānaṁ attani vā vedanaṁ vedanāya vā attānaṁ ahaṁ
vedanā mama vedanāti pariyuṭṭhaṭṭhāyī hoti. Tassa ahaṁ vedanā
mama vedanāti pariyuṭṭhaṭṭhāyino sā vedanā vipariṇamati aññathā
hoti tassa vedanā vipariṇāmaññathābhāvā uppajjanti sokaparideva-
dukkhadomanassupāyāsā. Saññaṁ attato samanupassati saññāvantaṁ
vā attānaṁ attani vā saññaṁ saññāya vā attānaṁ
ahaṁ saññā mama saññāti pariyuṭṭhaṭṭhāyī hoti. Tassa ahaṁ
saññā mama saññāti pariyuṭṭhaṭṭhāyino sā saññā vipariṇamati
aññathā hoti tassa saññāvipariṇāmaññathābhāvā uppajjanti
sokaparidevadukkhadomanassupāyāsā. Saṅkhāre attato samanupassati
saṅkhāravantaṁ vā attānaṁ attani vā saṅkhāre saṅkhāresu vā
attānaṁ ahaṁ saṅkhārā mama saṅkhārāti pariyuṭṭhaṭṭhāyī hoti.
Tassa ahaṁ saṅkhārā mama saṅkhārāti pariyuṭṭhaṭṭhāyino te saṅkhārā
<pb n="3.5"/>
Vipariṇamanti aññathā hoti tassa saṅkhārānaṁ vipariṇāmaññathābhāvā
uppajjanti sokaparidevadukkhadomanassupāyāsā. Viññāṇaṁ
attato samanupassati viññāṇavantaṁ vā attānaṁ attani vā
viññāṇaṁ viññāṇasmiṁ vā attānaṁ ahaṁ viññāṇaṁ mama
viññāṇanti pariyuṭṭhaṭṭhāyī hoti. Tassa ahaṁ viññāṇaṁ mama
viññāṇanti pariyuṭṭhaṭṭhāyino taṁ viññāṇaṁ vipariṇamati aññathā
hoti tassa viññāṇavipariṇāmaññathābhāvā uppajjanti sokaparideva-
dukkhadomanassupāyāsā. Evaṁ kho gahapati āturakāyo ceva
hoti āturacitto ca.
<p n="5"/>Kathañca gahapati āturakāyopi kho hoti no ca āturacitto.
Idha gahapati sutavā ariyasāvako ariyānaṁ dassāvī ariyadhammassa kovido
ariyadhamme suvinīto sappurisānaṁ dassāvī sappurisadhammassa kovido
sappurisadhamme suvinīto na rūpaṁ attato samanupassati na rūpavantaṁ
vā attānaṁ na attani vā rūpaṁ na rūpasmiṁ vā attānaṁ ahaṁ
rūpaṁ mama rūpanti na pariyuṭṭhaṭṭhāyī hoti. Tassa ahaṁ rūpaṁ
mama rūpanti apariyuṭṭhaṭṭhāyino taṁ rūpaṁ vipariṇamati aññathā
hoti tassa rūpavipariṇāmaññathābhāvā <note n="1">yathāvuttena veditabbaṁ. catūsupi vedanādīsu tathā.</note> nuppajjanti sokaparideva-
dukkhadomanassupāyāsā. Na vedanaṁ attato samanupassati na
vedanāvantaṁ vā attānaṁ na attani vā vedanaṁ na vedanāya vā
<pb n="3.6"/>
Attānaṁ ahaṁ vedanā mama vedanāti na pariyuṭṭhaṭṭhāyī hoti.
Tassa ahaṁ vedanā mama vedanāti apariyuṭṭhaṭṭhāyino sā vedanā
vipariṇamati aññathā hoti tassa vedanāvipariṇāmaññathābhāvā
nuppajjanti sokaparidevadukkhadomanassupāyāsā. Na saññaṁ attato
samanupassati na saññāvantaṁ vā attānaṁ na attani vā saññaṁ
na saññāya vā attānaṁ ahaṁ saññā mama saññāti na
pariyuṭṭhaṭṭhāyī hoti. Tassa ahaṁ saññā mama saññāti
apariyuṭṭhaṭṭhāyino sā saññā vipariṇamati aññathā hoti tassa
saññāvipariṇāmaññathābhāvā nuppajjanti sokaparidevadukkhadomanassupāyāsā.
Na saṅkhāre attato samanupassati na saṅkhāravantaṁ vā
attānaṁ na attani vā saṅkhāre na saṅkhāresu vā attānaṁ
ahaṁ saṅkhārā mama saṅkhārāti na pariyuṭṭhaṭṭhāyī hoti. Tassa
ahaṁ saṅkhārā mama saṅkhārāti apariyuṭṭhaṭṭhāyino te saṅkhārā
vipariṇamanti aññathā honti tassa saṅkhārānaṁ vipariṇāmaññathābhāvā <note n="1">Sī. Ma. tassa saṅkhāravipariṇāmaññathābhāvā.</note>
nuppajjanti sokaparidevadukkhadomanassupāyāsā. Na viññāṇaṁ
attato samanupassati na viññāṇavantaṁ vā attānaṁ na attani
vā viññāṇaṁ na viññāṇasmiṁ vā attānaṁ ahaṁ viññāṇaṁ mama
viññāṇanti na pariyuṭṭhaṭṭhāyī hoti. Tassa ahaṁ viññāṇaṁ mama
viññāṇanti apariyuṭṭhaṭṭhāyino taṁ viññāṇaṁ vipariṇamati aññathā
<pb n="3.7"/>
Hoti tassa viññāṇavipariṇāmaññathābhāvā nuppajjanti sokaparideva-
dukkhadomanassupāyāsā. Evaṁ kho gahapati āturakāyopi
kho hoti no ca āturacittoti.
Idamavoca āyasmā sārīputto attamano nakulapitā gahapati
āyasmato sārīputtassa bhāsitaṁ abhinandīti.
<p rend="subhead" sid="2">2, devadahasuttaṃ</p>
<p n="6"/>Evamme sutaṁ ekaṁ samayaṁ bhagavā sakkesu viharati
devadahaṁ nāma sakyānaṁ nigamo.
Atha kho sambahulā pacchābhūmagāmikā bhikkhū yena bhagavā tenupasaṅkamiṁsu
upasaṅkamitvā bhagavantaṁ abhivādetvā ekamantaṁ nisīdiṁsu.
Ekamantaṁ nisinnā kho te bhikkhū bhagavantaṁ etadavocuṁ icchāma
mayaṁ bhante pacchābhūmaṁ janapadaṁ gantuṁ pacchābhūme janapade nivāsaṁ
kappetunti. Apalokito pana vo bhikkhave sārīputtoti. Na kho
no bhante apalokito āyasmā sārīputtoti apaloketha bhikkhave
sārīputtaṁ. Sārīputto bhikkhave paṇḍito bhikkhūnaṁ anuggāhako
sabrahmacārīnanti. <pb ed="P" n="3.6" set="S"/>Evaṁ bhanteti kho te bhikkhū bhagavato paccassosuṁ.
<p n="7"/>Tena kho pana samayena āyasmā sārīputto bhagavato
avidūre aññatarasmiṁ elagalāgumbe nisinno hoti. Atha kho te
bhikkhū bhagavato bhāsitaṁ abhinanditvā anumoditvā uṭṭhāyāsanā bhagavantaṁ
abhivādetvā padakkhiṇaṁ katvā yenāyasmā sārīputto tenupasaṅkamiṁsu
upasaṅkamitvā āyasmatā sārīputtena saddhiṁ sammodiṁsu sammodanīyaṁ
<pb n="3.8"/>
Kathaṁ sārāṇīyaṁ vītisāretvā ekamantaṁ nisīdiṁsu. Ekamantaṁ nisinnā
kho te bhikkhū āyasmantaṁ sārīputtaṁ etadavocuṁ icchāma mayaṁ
āvuso sārīputta pacchābhūmaṁ janapadaṁ gantuṁ pacchābhūme janapade
nivāsaṁ kappetunti <note n="1">Po. Ma. Yu. itisaddo natthi.</note>. Apalokito no satthāti. Santi hāvuso
nānāverajjagataṁ bhikkhuṁ pañhaṁ pucchitāro khattiyapaṇḍitāpi
brāhmaṇapaṇḍitāpi gahapatipaṇḍitāpi samaṇapaṇḍitāpi paṇḍitā hāvuso
manussā vīmaṁsakā kiṁvādāyasmantānaṁ <note n="2">Ma. kiṁvādi panāyasmantānaṁ.</note> satthā kimakkhāyīti. Kacci
vo āyasmantānaṁ dhammā sussutā suggahitā sumanasikatā sūpadhāritā
suppaṭividdhā paññāya yathā byākaramānā āyasmanto vuttavādino
ceva bhagavato assatha na ca bhagavantaṁ abhūtena abbhācikkheyyātha
dhammassa cānudhammaṁ byākareyyātha na ca koci sahadhammiko
vādānupāto <note n="3">Po. Ma. Yu.  vādānuvādo.</note> gārayhaṁ ṭhānaṁ āgaccheyyāti. Dūratopi kho mayaṁ
āvuso āgaccheyyāma āyasmato sārīputtassa santike etassa
bhāsitassa atthamaññātuṁ sādhu vatāyasmantaṁ yeva sārīputtaṁ
paṭibhātu etassa bhāsitassa atthoti.
<p n="8"/>Tenahāvuso suṇātha sādhukaṁ manasikarotha bhāsissāmīti.
Evamāvusoti kho te bhikkhū āyasmato sārīputtassa paccassosuṁ.
Āyasmā sārīputto etadavoca <pb ed="P" n="3.7" set="S"/>santi hāvuso nānāverajjagataṁ
bhikkhuṁ pañhaṁ pucchitāro khattiyapaṇḍitāpi brāhmaṇapaṇḍitāpi
gahapatipaṇḍitāpi samaṇapaṇḍitāpi paṇḍitā hāvuso manussā
<pb n="3.9"/>
Vīmaṁsakā kiṁvādāyasmantānaṁ satthā kimakkhāyīti. Evaṁ puṭṭhā
tumhe āvuso evaṁ byākareyyātha chandarāgavinayakkhāyī kho no
āvuso satthāti. Evaṁ byākatepi kho āvuso assu yeva uttariṁ
pañhaṁ pucchitāro khattiyapaṇḍitāpi brāhmaṇapaṇḍitāpi gahapatipaṇḍitāpi
samaṇapaṇḍitāpi paṇḍitā hāvuso manussā vīmaṁsakā
kismiṁ panāyasmantānaṁ chandarāgavinayakkhāyī satthāti. Evaṁ puṭṭhā
tumhe āvuso evaṁ byākareyyātha rūpe kho āvuso
chandarāgavinayakkhāyī satthā. Vedanāya. Saññāya. Saṅkhāresu.
Viññāṇe chandarāgavinayakkhāyī satthāti. Evaṁ byākatepi kho
āvuso assu yeva uttariṁ pañhaṁ pucchitāro khattiyapaṇḍitāpi
brāhmaṇapaṇḍitāpi gahapatipaṇḍitāpi samaṇapaṇḍitāpi paṇḍitā
hāvuso manussā vīmaṁsakā kiṁ panāyasmantānaṁ ādīnavaṁ disvā rūpe
chandarāgavinayakkhāyī satthā. Vedanāya. Saññāya. Saṅkhāresu.
Viññāṇe chandarāgavinayakkhāyī satthāti. Evaṁ puṭṭhā tumhe
āvuso evaṁ byākareyyātha rūpe kho āvuso avītarāgassa <note n="1">Po. Ma. Yu. avigatarāgassātyādi pāṭho dissati. sabbattha īdisameva.</note>
avītachandassa avītapemassa avītapipāsassa avītapariḷāhassa avītataṇhassa
tassa rūpassa vipariṇāmaññathābhāvā uppajjanti sokaparidevadukkha-
domanassupāyāsā. Vedanāya. Saññāya. Saṅkhāresu
avītarāgassa .pe. Avītataṇhassa tesaṁ saṅkhārānaṁ vipariṇāmaññathābhāvā
<pb n="3.10"/>
Uppajjanti sokaparidevadukkhadomanassupāyāsā. Viññāṇe
avītarāgassa avītachandassa avītapemassa avītapipāpassa avītapariḷāhassa
avītataṇhassa tassa viññāṇassa vipariṇāmaññathābhāvā
uppajjanti sokaparidevadukkhadomanassupāyāsā. Idaṁ kho
no āvuso ādīnavaṁ disvā rūpe chandarāgavinayakkhāyī satthā <note n="1">Po. Yu. satthāti.</note>.
Vedanāya. Saññāya. Saṅkhāresu. Viññāṇe chandarāgavinayakkhāyī
satthāti. <pb ed="P" n="3.8" set="S"/>Evaṁ byākatepi kho āvuso assu yeva
uttariṁ pañhaṁ pucchitāro khattiyapaṇḍitāpi brāhmaṇapaṇḍitāpi
gahapatipaṇḍitāpi samaṇapaṇḍitāpi paṇḍitā hāvuso manussā
vīmaṁsakā kiṁ panāyasmantānaṁ ānisaṁsaṁ disvā rūpe chandarāgavinayakkhāyī
satthā. Vedanāya. Saññāya. Saṅkhāresu. Viññāṇe
chandarāgavinayakkhāyī satthāti. Evaṁ puṭṭhā tumhe āvuso evaṁ
byākareyyātha rūpe kho āvuso vītarāgassa vītachandassa vītapemassa
vītapipāsassa vītapariḷāhassa vītataṇhassa tassa rūpassa vipariṇāmaññathābhāvā
nuppajjanti sokaparidevadukkhadomanassupāyāsā.
Vedanāya. Saññāya. Saṅkhāresu vītarāgassa vītachandassa
vītapemassa vītapipāsassa vītapariḷāhassa vītataṇhassa tesaṁ saṅkhārānaṁ
vipariṇāmaññathābhāvā nuppajjanti sokaparidevadukkhadomanassupāyāsā.
Viññāṇe vītarāgassa vītachandassa vītapemassa vītapipāsassa
vītapariḷāhassa vītataṇhassa tassa viññāṇassa vipariṇāmaññathābhāvā
<pb n="3.11"/>
Nuppajjanti sokaparidevadukkhadomanassupāyāsā. Idaṁ kho no āvuso
ānisaṁsaṁ disvā rūpe chandarāgavinayakkhāyī satthā. Vedanāyaṁ.
Saññāya. Saṅkhāresu. Viññāṇe chandarāgavinayakkhāyī satthāti.
<p n="9"/>Akusale cāvuso dhamme upasampajja viharato diṭṭhe <note n="1">Po. Yu. diṭṭheva.</note> ceva
dhamme sukho vihāro abhavissa avighāto anupāyāso apariḷāho
kāyassa ca bhedā paraṁ maraṇā sugati pāṭikaṅkhā na yidaṁ bhagavā
akusalānaṁ dhammānaṁ pahānaṁ vaṇṇeyya. Yasmā ca kho āvuso
akusale dhamme upasampajja viharato diṭṭhe ceva dhamme dukkho
vihāro savighāto saupāyāso sapariḷāho kāyassa ca bhedā
paraṁ maraṇā duggati pāṭikaṅkhā tasmā bhagavā akusalānaṁ dhammānaṁ
pahānaṁ vaṇṇeti.
<p n="10"/>Kusale cāvuso dhamme upasampajja viharato diṭṭhe ceva
dhamme dukkho vihāro abhavissa savighāto saupāyāso <pb ed="P" n="3.9" set="S"/>sapariḷāho
kāyassa ca bhedā paraṁ maraṇā duggati pāṭikaṅkhā na yidaṁ bhagavā
kusalānaṁ dhammānaṁ upasampadaṁ vaṇṇeyya. Yasmā ca kho āvuso kusale
dhamme upasampajja viharato diṭṭhe ceva dhamme sukho vihāro avighāto
anupāyāso apariḷāho kāyassa ca bhedā paraṁ maraṇā sugati
pāṭikaṅkhā tasmā bhagavā kusalānaṁ dhammānaṁ upasampadaṁ vaṇṇetīti.
Idamavoca āyasmā sārīputto. Attamanā te bhikkhū āyasmato
sārīputtassa bhāsitaṁ abhinandunti.
<p rend="subhead" sid="3">3, hāliddikānisuttaṃ</p>
<pb n="3.12"/>
<p n="11"/>Evamme sutaṁ ekaṁ samayaṁ āyasmā mahākaccāno <note n="1">Po. mahākaccāyano.</note>
avantīsu viharati kuraraghare <note n="2">Po. kuppaghare.</note> papāte <note n="3">Po. Ma. pavatte.</note> pabbate. Atha kho haliddikāni <note n="4">Sī. Ma.  hāliddikāni.</note>
gahapati yenāyasmā mahākaccāno tenupasaṅkami upasaṅkamitvā
āyasmantaṁ mahākaccānaṁ abhivādetvā ekamantaṁ nisīdi. Ekamantaṁ
nisinno kho haliddikāni gahapati āyasmantaṁ mahākaccānaṁ etadavoca
vuttamidaṁ bhante bhagavā aṭṭhakavaggiye māgaṇḍiyapañhe
okaṁ pahāya aniketasārī
gāme akubbaṁ muni santhavāni
kāmehi ritto apurakkharāno
kathaṁ na viggayha janena kayirāti.
Imassa nu kho bhante bhagavā saṅkhittena bhāsitassa kathaṁ
vitthārena attho daṭṭhabboti.
<p n="12"/>Rūpadhātu kho gahapati viññāṇassa oko
rūpadhāturāgavinibandhañca pana viññāṇaṁ okasārīti vuccati. Vedanādhātu
kho gahapati viññāṇassa oko vedanādhāturāgavinibandhañca
pana viññāṇaṁ okasārīti vuccati. <pb ed="P" n="3.10" set="S"/>Saññādhātu kho gahapati
viññāṇassa oko saññādhāturāgavinibandhañca pana viññāṇaṁ
okasārīti vuccati. Saṅkhāradhātu kho gahapati viññāṇassa oko
saṅkhāradhāturāgavinibandhañca pana viññāṇaṁ okasārīti vuccati.
<pb n="3.13"/>
Evaṁ kho gahapati okasārī hoti.
<p n="13"/>Kathañca gahapati anokasārī hoti. Rūpadhātuyā kho gahapati
yo chando yo rāgo yā nandi yā taṇhā ye upāyupādānā
cetaso adhiṭṭhānābhinivesānusayā te tathāgatassa pahīnā ucchinnamūlā
tālāvatthukatā <note n="1">Po. vatthugatā.</note> anabhāvaṅkatā <note n="2">Yu. anabhāvakatā.</note> āyatiṁ anuppādadhammā tasmā
tathāgato anokasārīti vuccati. Vedanādhātuyā kho gahapati.
Saññādhātuyā kho gahapati. Saṅkhāradhātuyā kho gahapati. Viññāṇadhātuyā
kho gahapati yo chando yo rāgo yā nandi yā taṇhā
ye upāyupādānā cetaso adhiṭṭhānābhinivesānusayā te tathāgatassa
pahīnā ucchinnamūlā tālāvatthukatā anabhāvaṅkatā āyatiṁ anuppādadhammā
tasmā tathāgato anokasārīti vuccati. Evaṁ kho gahapati
anokasārī hoti.
<p n="14"/>Kathañca gahapati niketasārī hoti. Rūpanimittaniketavisāravinibandhā
kho gahapati niketasārīti vuccati. Saddanimitta .pe.
Gandhanimitta ... Rasanimitta ... Phoṭṭhabbanimitta ...
Dhammanimittaniketavisāravinibandhā kho gahapati niketasārīti vuccati. Evaṁ kho
gahapati niketasārī hoti.
<p n="15"/>Kathañca gahapati aniketasārī hoti. Rūpanimittaniketavisāravinibandhā
kho gahapati tathāgatassa pahīnā ucchinnamūlā tālāvatthukatā
anabhāvaṅkatā āyatiṁ anuppādadhammā tasmā tathāgato aniketasārīti
<pb n="3.14"/>
Vuccati. Saddanimitta .pe. Gandhanimitta ... Rasanimitta ...
Phoṭṭhabbanimitta ... Dhammanimittaniketavisāravinibandhā kho gahapati
tathāgatassa pahīnā ucchinnamūlā tālāvatthukatā anabhāvaṅkatā <pb ed="P" n="3.11" set="S"/>āyatiṁ
anuppādadhammā tasmā tathāgato aniketasārīti vuccati. Evaṁ
kho gahapati aniketasārī hoti.
<p n="16"/>Kathañca gahapati gāme santhavajāto hoti. Idha gahapati
ekacco gihīhi saṁsaṭṭho viharati sahanandī sahasokī sukhitesu sukhito
dukkhitesu dukkhito uppannesu kiccakaraṇīyesu attanā tesu yogaṁ
āpajjati. Evaṁ kho gahapati gāme santhavajāto hoti.
<p n="17"/>Kathañca gahapati gāme na santhavajāto hoti. Idha gahapati
bhikkhu gihīhi asaṁsaṭṭho viharati na sahanandī na sahasokī na sukhitesu
sukhito na dukkhitesu dukkhito uppannesu kiccakaraṇīyesu na attanā
tesu yogaṁ āpajjati. Evaṁ kho gahapati gāme na santhavajāto hoti.
<p n="18"/>Kathañca gahapati kāmehi na ritto hoti. Idha gahapati
ekacco kāmesu avītarāgo <note n="1">katthaci avigatarāgotyādipi pāṭho dissati.</note> hoti avītachando avītapemo
avītapipāso avītapariḷāho avītataṇho. Evaṁ kho gahapati
kāmehi na ritto hoti.
<p n="19"/>Kathañca gahapati kāmehi ritto hoti. Idha gahapati ekacco
kāmesu vītarāgo hoti vītachando vītapemo vītapipāso vītapariḷāho
<pb n="3.15"/>
Vītataṇho. Evaṁ kho gahapati kāmehi ritto hoti.
<p n="20"/>Kathañca gahapati purakkharāno <note n="1">Po. purekkharāno.</note> hoti. Idha gahapati ekaccassa
evaṁ hoti evaṁrūpo siyaṁ anāgatamaddhānaṁ evaṁvedano siyaṁ
anāgatamaddhānaṁ evaṁsañño siyaṁ anāgatamaddhānaṁ evaṁsaṅkhāro
siyaṁ anāgatamaddhānaṁ evaṁviññāṇo siyaṁ anāgatamaddhānanti.
Evaṁ kho gahapati purakkharāno hoti.
<p n="21"/>Kathañca gahapati apurakkharāno hoti. Idha gahapati ekaccassa
na evaṁ hoti evaṁrūpo siyaṁ anāgatamaddhānaṁ evaṁvedano siyaṁ
anāgatamaddhānaṁ evaṁsañño siyaṁ anāgatamaddhānaṁ evaṁsaṅkhāro
siyaṁ anāgatamaddhānaṁ evaṁviññāṇo <pb ed="P" n="3.12" set="S"/>siyaṁ anāgatamaddhānanti.
Evaṁ kho gahapati apurakkharāno hoti.
<p n="22"/>Kathañca gahapati kathaṁ viggayha janena kattā hoti. Idha
gahapati ekacco evarūpiṁ kathaṁ kattā hoti na tvaṁ imaṁ dhammavinayaṁ
ājānāsi ahaṁ imaṁ dhammavinayaṁ ājānāmi kiṁ tvaṁ imaṁ dhammavinayaṁ
ājānissasi micchāpaṭipanno tvamasi ahamasmi sammāpaṭipanno
pure vacanīyaṁ pacchā avaca pacchā vacanīyaṁ pure avaca sahitamme
asahitante adhiciṇṇante viparāvattaṁ āropito te vādo cara <note n="2">Po. paravādappamokkhāya.</note>
vādappamokkhāya niggahitosi nibbedhehi <note n="3">nibbeṭhehīti vā pāṭho.</note> vā sace pahosīti.
Evaṁ kho gahapati kathaṁ viggayha janena kattā hoti.
<pb n="3.16"/>
<p n="23"/>Kathañca gahapati kathaṁ na viggayha janena kattā hoti.
Idha gahapati bhikkhu na evarūpiṁ kathaṁ kattā hoti na tvaṁ imaṁ
dhammavinayaṁ ājānāsi ahaṁ imaṁ dhammavinayaṁ ājānāmi kiṁ tvaṁ imaṁ
dhammavinayaṁ ājānissasi micchāpaṭipanno tvamasi ahamasmi sammāpaṭipanno
pure vacanīyaṁ pacchā avaca pacchā vacanīyaṁ pure avaca
sahitamme asahitante adhiciṇṇante viparāvattaṁ āropito te
vādo cara vādappamokkhāya niggahitosi nibbedhehi vā sace
pahosīti. Evaṁ kho gahapati kathaṁ na viggayha janena kattā hoti.
<p n="24"/>Iti kho gahapati yantaṁ vuttaṁ bhagavatā aṭṭhakavaggiye
māgaṇḍiyapañhe
okaṁ pahāya aniketasārī
gāme akubbaṁ muni santhavāni
kāmehi ritto apurakkharāno
kathaṁ na viggayha janena kayirāti.
Imassa kho gahapati bhagavatā saṅkhittena bhāsitassa evaṁ vitthārena
attho daṭṭhabboti.
<p rend="subhead" sid="4">4, dutiyahāliddikānisuttaṃ</p>
<p n="25"/>Evamme sutaṁ ekaṁ samayaṁ āyasmā mahākaccāno avantīsu
viharati kuraraghare papāte pabbate. <pb ed="P" n="3.13" set="S"/>Atha kho haliddikāni gahapati
yenāyasmā mahākaccāno tenupasaṅkami upasaṅkamitvā āyasmantaṁ
mahākaccānaṁ abhivādetvā ekamantaṁ nisīdi. Ekamantaṁ nisinno kho
<pb n="3.17"/>
Haliddikāni gahapati āyasmantaṁ mahākaccānaṁ etadavoca vuttamidaṁ
bhante bhagavatā sakkapañhe ye te samaṇabrāhmaṇā taṇhāsaṅkhayavimuttā
te accantaniṭṭhā accantayogakkhemino accantabrahmacārino
accantapariyosānā seṭṭhā devamanussānanti. Imassa
nu kho bhante bhagavatā saṅkhittena bhāsitassa kathaṁ vitthārena attho
daṭṭhabboti.
<p n="26"/>Rūpadhātuyā kho gahapati yo chando yo rāgo yā nandi
yā taṇhā ye upāyupādānā cetaso adhiṭṭhānābhinivesānusayā
tesaṁ khayā virāgā nirodhā cāgā paṭinissaggā cittaṁ suvimuttanti
vuccati. Vedanādhātuyā kho gahapati .pe. Saññādhātuyā kho
gahapati. Saṅkhāradhātuyā kho gahapati. Viññāṇadhātuyā kho gahapati
yo chando yo rāgo yā nandi yā taṇhā ye upāyupādānā
cetaso adhiṭṭhānābhinivesānusayā tesaṁ khayā virāgā nirodhā cāgā
paṭinissaggā cittaṁ suvimuttanti vuccati. Iti kho gahapati yantaṁ
vuttaṁ bhagavatā sakkapañhe ye te samaṇabrāhmaṇā taṇhāsaṅkhayavimuttā
te accantaniṭṭhā accantayogakkhemino accantabrahmacārino
accantapariyosānā seṭṭhā devamanussānanti. Imassa
kho gahapati bhagavatā saṅkhittena bhāsitassa evaṁ vitthārena attho
daṭṭhabboti.
<p rend="subhead" sid="5">5, samādhisuttaṃ</p>
<p n="27"/>Evamme sutaṁ ekaṁ samayaṁ bhagavā sāvatthiyaṁ viharati
<pb n="3.18"/>
Jetavane anāthapiṇḍikassa ārāme. Tatra kho bhagavā bhikkhū
āmantesi bhikkhavoti. Bhadanteti te bhikkhū bhagavato paccassosuṁ.
Bhagavā etadavoca samādhiṁ bhikkhave bhāvetha. Samāhito bhikkhave
bhikkhu yathābhūtaṁ pajānāti. Kiñca <note n="1">Po. sabbattha kiñcīti dissati.</note> yathābhūtaṁ pajānāti. Rūpassa
samudayañca atthaṅgamañca vedanāya samudayañca atthaṅgamañca
saññāya samudayañca atthaṅgamañca saṅkhārānaṁ samudayañca atthaṅgamañca
viññāṇassa samudayañca atthaṅgamañca.
<p n="28"/>Ko ca bhikkhave rūpassa samudayo ko <note n="2">Po. etthantare casaddo dissati. ito  paraṁ īdisameva.</note> vedanāya samudayo
ko saññāya samudayo ko saṅkhārānaṁ samudayo ko viññāṇassa
samudayo. Idha bhikkhave abhinandati abhivadati ajjhosāya tiṭṭhati.
Kiñca abhinandati abhivadati ajjhosāya tiṭṭhati. Rūpaṁ abhinandati
abhivadati ajjhosāya tiṭṭhati tassa rūpaṁ abhinandato abhivadato
ajjhosāya tiṭṭhato uppajjati nandi yā rūpe nandi tadupādānaṁ
tassupādānapaccayā bhavo bhavapaccayā jāti jātipaccayā jarāmaraṇaṁ
sokaparidevadukkhadomanassupāyāsā sambhavanti. Evametassa
kevalassa dukkhakkhandhassa samudayo hoti. Vedanaṁ abhinandati .pe.
Saññaṁ abhinandati .pe. Saṅkhāre abhinandati .pe. Viññāṇaṁ
abhinandati abhivadati ajjhosāya tiṭṭhati tassa viññāṇaṁ abhinandato
abhivadato ajjhosāya tiṭṭhato uppajjati nandi yā viññāṇe
nandi tadupādānaṁ tassupādānapaccayā bhavo bhavapaccayā jāti
<pb n="3.19"/>
.pe. Evametassa kevalassa dukkhakkhandhassa samudayo hoti. Ayaṁ
bhikkhave rūpassa samudayo ayaṁ vedanāya samudayo ayaṁ saññāya
samudayo ayaṁ saṅkhārānaṁ samudayo ayaṁ viññāṇassa samudayo.
<p n="29"/>Ko ca bhikkhave rūpassa atthaṅgamo ko vedanāya.
Ko saññāya. Ko saṅkhārānaṁ. Ko viññāṇassa atthaṅgamo.
Idha bhikkhave nābhinandati nābhivadati nājjhosāya tiṭṭhati. Kiñca
nābhinandati nābhivadati nājjhosāya tiṭṭhati. Rūpaṁ nābhinandati nābhivadati
nājjhosāya tiṭṭhati tassa rūpaṁ anabhinandato anabhivadato anajjhosāya
tiṭṭhato yā rūpe nandi sā nirujjhati tassa nandinirodhā upādānanirodho
upādānanirodhā bhavanirodho .pe. Evametassa kevalassa
dukkhakkhandhassa nirodho hoti. Vedanaṁ nābhinandati nābhivadati nājjhosāya
tiṭṭhati tassa vedanaṁ anabhinandato anabhivadato anajjhosāya
tiṭṭhato yā vedanāya nandi sā nirujjhati tassa nandinirodhā
upādānanirodho upādānanirodhā bhavanirodho bhavanirodhā jātinirodho
.pe. Evametassa kevalassa dukkhakkhandhassa nirodho hoti.
Saññaṁ nābhinandati .pe. Saṅkhāre nābhinandati nābhivadati nājjhosāya
tiṭṭhati tassa saṅkhāre anabhinandato anabhivadato anajjhosāya
tiṭṭhato yā saṅkhāresu nandi sā nirujjhati tassa nandinirodhā
upādānanirodho upādānanirodhā bhavanirodho .pe. Evametassa
kevalassa dukkhakkhandhassa nirodho hoti. Viññāṇaṁ nābhinandati
<pb n="3.20"/>
Nābhivadati nājjhosāya tiṭṭhati tassa viññāṇaṁ anabhinandato
anabhivadato anajjhosāya tiṭṭhato yā viññāṇe nandi sā nirujjhati
tassa nandinirodhā upādānanirodho .pe. Evametassa kevalassa
dukkhakkhandhassa nirodho hoti. Ayaṁ bhikkhave rūpassa atthaṅgamo
ayaṁ vedanāya atthaṅgamo ayaṁ saññāya atthaṅgamo ayaṁ saṅkhārānaṁ
atthaṅgamo ayaṁ viññāṇassa atthaṅgamoti.
<p rend="subhead" sid="6">6, paṭisallāṇasuttaṃ</p>
<p n="30"/>Sāvatthiyaṁ <note n="1">Ma. sāvatthinidānaṁ. Yu. sāvatthi.</note>. Tatra kho .pe. Paṭisallāne <note n="2">Po. paṭisallāno.</note> bhikkhave
yogamāpajjatha. Paṭisallīno bhikkhave bhikkhu yathābhūtaṁ pajānāti. Kiñca
yathābhūtaṁ pajānāti. Rūpassa samudayañca atthaṅgamañca vedanāya
samudayañca atthaṅgamañca saññāya samudayañca atthaṅgamañca
saṅkhārānaṁ samudayañca atthaṅgamañca viññāṇassa samudayañca
atthaṅgamañca. (yathā paṭhamasutte vitthāro tathā vitthāretabbaṁ <note n="3">Ma. Yu.  vitthāretabbo.</note>).
<p rend="subhead" sid="7">7, upādāparitassanāsuttaṃ</p>
<p n="31"/>Sāvatthiyaṁ. Tatra kho .pe. Upādānaparitassanañca <note n="4">Ma. Yu. upādāparitassanañca.</note> vo
bhikkhave desissāmi anupādānāparitassanañca <note n="5">Ma. Yu. anupādāaparitassanañca.</note> taṁ suṇātha sādhukaṁ
manasikarotha bhāsissāmīti. <pb ed="P" n="3.16" set="S"/>Evaṁ bhanteti kho te bhikkhū bhagavato
paccassosuṁ. Bhagavā etadavoca
<p n="32"/>Kathañca bhikkhave upādānaparitassanā hoti. Idha bhikkhave
assutavā puthujjano ariyānaṁ adassāvī ariyadhammassa akovido
ariyadhamme avinīto sappurisānaṁ adassāvī sappurisadhammassa akovido
<pb n="3.21"/>
Sappurisadhamme avinīto rūpaṁ attato samanupassati rūpavantaṁ vā
attānaṁ attani vā rūpaṁ rūpasmiṁ vā attānaṁ tassa taṁ rūpaṁ
vipariṇamati aññathā hoti tassa rūpavipariṇāmaññathābhāvā
rūpavipariṇāmānuparivattiviññāṇaṁ hoti tassa rūpavipariṇāmānuparivattijā
paritassanādhammasamuppādā cittaṁ pariyādāya tiṭṭhanti cetaso pariyādānā
uttāsavā ca hoti vighātavā ca apekkhavā ca upādāya
ca paritassati. Vedanaṁ attato samanupassati vedanāvantaṁ vā
attānaṁ attani vā vedanaṁ vedanāya vā attānaṁ tassa sā
vedanā vipariṇamati aññathā hoti tassa vedanāvipariṇāmaññathābhāvā
vedanāvipariṇāmānuparivattiviññāṇaṁ hoti tassa
vedanāvipariṇāmānuparivattijā paritassanādhammasamuppādā cittaṁ pariyādāya
tiṭṭhanti cetaso pariyādānā uttāsavā ca hoti vighātavā ca
apekkhavā ca upādāya ca paritassati. Saññaṁ attato samanupassati
.pe. Saṅkhāre attato samanupassati saṅkhāravantaṁ vā
attānaṁ attani vā saṅkhāre saṅkhāresu vā attānaṁ tassa
te saṅkhārā vipariṇamanti aññathā honti tassa saṅkhārānaṁ
vipariṇāmaññathābhāvā saṅkhāravipariṇāmānuparivattiviññāṇaṁ hoti
tassa saṅkhāravipariṇāmānuparivattijā paritassanādhammasamuppādā cittaṁ
pariyādāya tiṭṭhanti cetaso pariyādānā uttāsavā ca hoti
vighātavā ca apekkhavā ca upādāya ca paritassati. Viññāṇaṁ
<pb n="3.22"/>
Attato samanupassati viññāṇavantaṁ vā attānaṁ attani vā
viññāṇaṁ viññāṇasmiṁ vā attānaṁ tassa taṁ viññāṇaṁ
vipariṇamati aññathā hoti tassa <pb ed="P" n="3.17" set="S"/>viññāṇavipariṇāmaññathābhāvā
viññāṇavipariṇāmānuparivattiviññāṇaṁ hoti tassa viññāṇavipariṇāmānuparivattijā
paritassanādhammasamuppādā cittaṁ pariyādāya
tiṭṭhanti cetaso pariyādānā uttāsavā ca hoti vighātavā ca
apekkhavā ca upādāya ca paritassati. Evaṁ kho bhikkhave
upādānaparitassanā hoti.
<p n="33"/>Kathañca bhikkhave anupādānāparitassanā hoti. Idha
bhikkhave sutavā ariyasāvako ariyānaṁ dassāvī ariyadhammassa kovido
ariyadhamme suvinīto sappurisānaṁ dassāvī sappurisadhammassa kovido
sappurisadhamme suvinīto na rūpaṁ attato samanupassati na rūpavantaṁ
vā attānaṁ na attani vā rūpaṁ na rūpasmiṁ vā attānaṁ tassa
taṁ rūpaṁ vipariṇamati aññathā hoti tassa rūpavipariṇāmaññathābhāvā
na rūpavipariṇāmānuparivattiviññāṇaṁ hoti tassa na rūpavipariṇāmānuparivattijā
paritassanādhammasamuppādā cittaṁ pariyādāya tiṭṭhanti
cetaso apariyādānā na ceva uttāsavā hoti na vighātavā na
apekkhavā anupādāya ca na paritassati. Na vedanaṁ attato
samanupassati na vedanāvantaṁ vā attānaṁ na attani vā vedanaṁ
na vedanāya vā attānaṁ tassa sā vedanā vipariṇamati aññathā
<pb n="3.23"/>
Hoti tassa vedanāvipariṇāmaññathābhāvā na vedanāvipariṇāmānuparivattiviññāṇaṁ
hoti tassa na vedanāvipariṇāmānuparivattijā
paritassanādhammasamuppādā cittaṁ pariyādāya tiṭṭhanti cetaso
apariyādānā na ceva uttāsavā hoti na vighātavā na apekkhavā
anupādāya ca na paritassati. Na saññaṁ .pe. Na saṅkhāre
attato samanupassati na saṅkhāravantaṁ vā attānaṁ na attani
vā saṅkhāre na saṅkhāresu vā attānaṁ tassa te saṅkhārā
vipariṇamanti aññathā honti tassa saṅkhāravipariṇāmaññathābhāvā
na saṅkhāravipariṇāmānuparivattiviññāṇaṁ hoti tassa na saṅkhāra-
vipariṇāmānuparivattijā <pb ed="P" n="3.18" set="S"/>paritassanādhammasamuppādā cittaṁ pariyādāya
tiṭṭhanti cetaso apariyādānā na ceva uttāsavā hoti na
vighātavā na apekkhavā anupādāya ca na paritassati. Na viññāṇaṁ
attato samanupassati na viññāṇavantaṁ vā attānaṁ na attani
vā viññāṇaṁ na viññāṇasmiṁ vā attānaṁ tassa taṁ viññāṇaṁ
vipariṇamati aññathā hoti tassa viññāṇavipariṇāmaññathābhāvā
na viññāṇavipariṇāmānuparivattiviññāṇaṁ hoti tassa na viññāṇa-
vipariṇāmānuparivattijā paritassanādhammasamuppādā cittaṁ pariyādāya
tiṭṭhanti cetaso apariyādānā na ceva uttāsavā hoti na
vighātavā na apekkhavā anupādāya ca na paritassati. Evaṁ
kho bhikkhave anupādānāparitassanā hotīti.
<p rend="subhead" sid="8">8, dutiyaupādāparitassanāsuttaṃ</p>
<pb n="3.24"/>
<p n="34"/>Sāvatthiyaṁ. Tatra kho .pe. Upādānaparitassanañca
vo bhikkhave desissāmi anupādānāparitassanañca taṁ suṇātha
.pe. Kathañca bhikkhave upādānaparitassanā hoti. Idha bhikkhave
assutavā puthujjano rūpaṁ etaṁ mama esohamasmi eso me
attāti samanupassati tassa taṁ rūpaṁ vipariṇamati aññathā hoti
tassa rūpavipariṇāmaññathābhāvā uppajjanti sokaparidevadukkhadomanassupāyāsā.
Vedanaṁ etaṁ mama .pe. Saññaṁ etaṁ mama .pe.
Saṅkhāre etaṁ mama .pe. Viññāṇaṁ etaṁ mama esohamasmi
eso me attāti samanupassati tassa taṁ viññāṇaṁ vipariṇamati
aññathā hoti tassa viññāṇavipariṇāmaññathābhāvā uppajjanti
sokaparidevadukkhadomanassupāyāsā. Evaṁ kho bhikkhave upādānaparitassanā
hoti.
<p n="35"/>Kathañca bhikkhave anupādānāparitassanā hoti. <pb ed="P" n="3.19" set="S"/>Idha
bhikkhave sutavā ariyasāvako rūpaṁ netaṁ mama nesohamasmi na
meso attāti samanupassati tassa taṁ rūpaṁ vipariṇamati aññathā
hoti tassa rūpavipariṇāmaññathābhāvā nuppajjanti sokaparideva-
dukkhadomanassupāyāsā. Vedanaṁ netaṁ mama. Saññaṁ netaṁ mama.
Saṅkhāre netaṁ mama. Viññāṇaṁ netaṁ mama nesohamasmi na
meso attāti samanupassati tassa taṁ viññāṇaṁ vipariṇamati
aññathā hoti tassa viññāṇavipariṇā maññathābhāvā nuppajjanti
<pb n="3.25"/>
Sokaparidevadukkhadomanassupāyāsā. Evaṁ kho bhikkhave
anupādānāparitassanā hotīti.
<p rend="subhead" sid="9">9, kālattayāniccasuttaṃ</p>
<p n="36"/>Sāvatthiyaṁ. Tatra kho .pe. Rūpaṁ bhikkhave aniccaṁ
atītānāgataṁ ko pana vādo paccuppannassa. Evaṁ passaṁ
bhikkhave sutavā ariyasāvako atītasmiṁ rūpasmiṁ anapekkho hoti
anāgataṁ rūpaṁ nābhinandati paccuppannassa rūpassa nibbidāya virāgāya
nirodhāya paṭipanno hoti. Vedanā aniccā .pe. Saññā
aniccā .pe. Saṅkhārā aniccā atītānāgatā ko pana vādo
paccuppannānaṁ. Evaṁ passaṁ bhikkhave sutavā ariyasāvako atītesu
saṅkhāresu anapekkho hoti anāgate saṅkhāre nābhinandati paccuppannānaṁ
saṅkhārānaṁ nibbidāya virāgāya nirodhāya paṭipanno hoti.
Viññāṇaṁ aniccaṁ atītānāgataṁ ko pana vādo paccuppannassa.
Evaṁ passaṁ bhikkhave sutavā ariyasāvako atītasmiṁ viññāṇasmiṁ
anapekkho hoti anāgataṁ viññāṇaṁ nābhinandati paccuppannassa
viññāṇassa nibbidāya virāgāya nirodhāya paṭipanno hotīti.
<p rend="subhead" sid="10">10, kālattayadukkhasuttaṃ</p>
<p n="37"/>Sāvatthiyaṁ. Tatra kho .pe. Rūpaṁ bhikkhave dukkhaṁ atītānāgataṁ
ko pana <pb ed="P" n="3.20" set="S"/>vādo paccuppannassa. Evaṁ passaṁ bhikkhave
sutavā ariyasāvako atītasmiṁ rūpasmiṁ anapekkho hoti anāgataṁ rūpaṁ
nābhinandati paccuppannassa rūpassa nibbidāya virāgāya nirodhāya paṭipanno
hoti. Vedanā dukkhā. Saññā dukkhā. Saṅkhārā dukkhā.
<pb n="3.26"/>
Viññāṇaṁ dukkhaṁ atītānāgataṁ ko pana vādo paccuppannassa.
Evaṁ passaṁ bhikkhave sutavā ariyasāvako atītasmiṁ viññāṇasmiṁ
anapekkho hoti anāgataṁ viññāṇaṁ nābhinandati paccuppannassa
viññāṇassa nibbidāya virāgāya nirodhāya paṭipanno hotīti.
<p rend="subhead" sid="11">11, kālattayānattasuttaṃ</p>
<p n="38"/>Sāvatthiyaṁ. Tatra kho .pe. Rūpaṁ bhikkhave anattā
atītānāgataṁ ko pana vādo paccuppannassa. Evaṁ passaṁ bhikkhave
sutavā ariyasāvako atītasmiṁ rūpasmiṁ anapekkho hoti anāgataṁ rūpaṁ
nābhinandati paccuppannassa rūpassa nibbidāya virāgāya nirodhāya
paṭipanno hoti. Vedanā anattā. Saññā anattā.
Saṅkhārā anattā. Viññāṇaṁ anattā atītānāgataṁ ko pana
vādo paccuppannassa. Evaṁ passaṁ bhikkhave sutavā ariyasāvako
atītasmiṁ viññāṇasmiṁ anapekkho hoti anāgataṁ viññāṇaṁ
nābhinandati paccuppannassa viññāṇassa nibbidāya virāgāya
nirodhāya paṭipanno hotīti.
Nakulapitavaggo paṭhamo.
Tassuddānaṁ
nakulapitā devadahā dvepi haliddikāni ca
samādhi paṭisallānaṁ <note n="1">Ma. Yu. paṭisallānā.</note> <pb ed="P" n="3.21" set="S"/>upādānaparitassanā <note n="2">Po. Ma. upādāparitassanā.</note> duve
atītānāgatapaccuppannā vaggo tena pavuccati.
<p rend="subhead" check="nosid">2, aniccavaggo</p>
<p rend="subhead" sid="12">1, aniccasuttaṃ</p>
<pb n="3.27"/>
Khandhasaṁyuttassa mūlapaṇṇāsake aniccavaggo dutiyo
<p n="39"/>Evamme sutaṁ sāvatthiyaṁ. Tatra kho. Rūpaṁ bhikkhave
aniccaṁ vedanā aniccā saññā aniccā saṅkhārā aniccā
viññāṇaṁ aniccaṁ. Evaṁ passaṁ bhikkhave sutavā ariyasāvako
rūpasmiṁpi nibbindati vedanāyapi nibbindati saññāyapi nibbindati
saṅkhāresupi nibbindati viññāṇasmiṁpi nibbindati nibbindaṁ virajjati
virāgā vimuccati. Vimuttasmiṁ vimuttamiti <note n="1">vimuttamhītītī vā pāṭho.</note> ñāṇaṁ hoti. Khīṇā
jāti vusitaṁ brahmacariyaṁ kataṁ karaṇīyaṁ nāparaṁ itthattāyāti
pajānātīti.
<p rend="subhead" sid="13">2, dukkhasuttaṃ</p>
<p n="40"/>Sāvatthiyaṁ. Tatra kho. Rūpaṁ bhikkhave dukkhaṁ vedanā
dukkhā saññā dukkhā saṅkhārā dukkhā viññāṇaṁ dukkhaṁ.
Evaṁ passaṁ .pe. Nāparaṁ itthattāyāti pajānātīti.
<p rend="subhead" sid="14">3, anattasuttaṃ</p>
<p n="41"/>Sāvatthiyaṁ. Tatra kho. Rūpaṁ bhikkhave anattā vedanā
anattā saññā anattā saṅkhārā anattā viññāṇaṁ
anattā. Evaṁ passaṁ bhikkhave sutavā ariyasāvako rūpasmiṁpi
nibbindati vedanāyapi nibbindati saññāyapi nibbindati
saṅkhāresupi nibbindati viññāṇasmiṁpi nibbindati nibbindaṁ virajjati
virāgā vimuccati. Vimuttasmiṁ vimuttamiti ñāṇaṁ hoti. Khīṇā
<pb n="3.28"/>
Jāti vusitaṁ brahmacariyaṁ kataṁ karaṇīyaṁ nāparaṁ itthattāyāti
pajānātīti.
<p rend="subhead" sid="15">4, yadaniccasuttaṃ</p>
<p n="42"/><pb ed="P" n="3.22" set="S"/>Sāvatthiyaṁ. Tatra kho. Rūpaṁ bhikkhave aniccaṁ yadaniccaṁ
taṁ dukkhaṁ yaṁ dukkhaṁ tadanattā yadanattā taṁ netaṁ mama nesohamasmi
na meso attāti evametaṁ yathābhūtaṁ sammappaññāya daṭṭhabbaṁ.
Vedanā aniccā yadaniccaṁ taṁ dukkhaṁ yaṁ dukkhaṁ tadanattā yadanattā
taṁ netaṁ mama nesohamasmi na meso attāti evametaṁ yathābhūtaṁ
sammappaññāya daṭṭhabbaṁ. Saññā aniccā .pe. Saṅkhārā
aniccā .pe. Viññāṇaṁ aniccaṁ yadaniccaṁ taṁ dukkhaṁ yaṁ dukkhaṁ
tadanattā yadanattā taṁ netaṁ mama nesohamasmi na meso attāti
evametaṁ yathābhūtaṁ sammappaññāya daṭṭhabbaṁ. Evaṁ passaṁ .pe.
Nāparaṁ itthattāyāti pajānātīti.
<p rend="subhead" sid="16">5, yaṃdukkhasuttaṃ</p>
<p n="43"/>Sāvatthiyaṁ. Tatra kho. Rūpaṁ bhikkhave dukkhaṁ yaṁ dukkhaṁ
tadanattā yadanattā taṁ netaṁ mama nesohamasmi na meso attāti
evametaṁ yathābhūtaṁ sammappaññāya daṭṭhabbaṁ. Vedanā dukkhā.
Saññā dukkhā. Saṅkhārā dukkhā. Viññāṇaṁ dukkhaṁ yaṁ dukkhaṁ
tadanattā yadanattā taṁ netaṁ mama nesohamasmi na meso
attāti evametaṁ yathābhūtaṁ sammappaññāya daṭṭhabbaṁ. Evaṁ passaṁ
.pe. Nāparaṁ itthattāyāti pajānātīti.
<p rend="subhead" sid="17">6, yadanattāsuttaṃ</p>
<p n="44"/>Sāvatthiyaṁ. Tatra kho. Rūpaṁ bhikkhave anattā taṁ netaṁ
<pb n="3.29"/>
Mama nesohamasmi na meso attāti evametaṁ yathābhūtaṁ sammappaññāya
daṭṭhabbaṁ .pe. Evaṁ passaṁ bhikkhave .pe. Nāparaṁ
itthattāyāti pajānātīti.
<p rend="subhead" sid="18">7, sahetuaniccasuttaṃ</p>
<p n="45"/>Sāvatthiyaṁ. Tatra kho. Rūpaṁ bhikkhave aniccaṁ yopi
hetu yopi paccayo rūpassa uppādāya sopi anicco. Aniccasambhūtaṁ
bhikkhave rūpaṁ kuto niccaṁ bhavissati. Vedanā aniccā
yopi hetu yopi paccayo vedanāya uppādāya sopi anicco.
Aniccasambhūtā bhikkhave vedanā kuto niccā bhavissati. Saññā
aniccā. Saṅkhārā aniccā yopi hetu yopi paccayo saṅkhārānaṁ
uppādāya sopi anicco. Aniccasambhūtā bhikkhave saṅkhārā
kuto niccā bhavissanti. Viññāṇaṁ aniccaṁ yopi hetu yopi
paccayo viññāṇassa uppādāya sopi anicco. Aniccasambhūtaṁ
bhikkhave viññāṇaṁ kuto niccaṁ bhavissati. Evaṁ passaṁ .pe.
Nāparaṁ itthattāyāti pajānātīti.
<p rend="subhead" sid="19">8, sahetudukkhasuttaṃ</p>
<p n="46"/>Sāvatthiyaṁ. Tatra kho. Rūpaṁ bhikkhave dukkhaṁ yopi
hetu yopi paccayo rūpassa uppādāya sopi dukkho. Dukkhasambhūtaṁ
bhikkhave rūpaṁ kuto sukhaṁ bhavissati. Vedanā dukkhā.
Saññā dukkhā. Saṅkhārā dukkhā. <pb ed="P" n="3.24" set="S"/>Viññāṇaṁ dukkhaṁ yopi
hetu yopi paccayo viññāṇassa uppādāya sopi dukkho.
Dukkhasambhūtaṁ bhikkhave viññāṇaṁ kuto sukhaṁ bhavissati. Evaṁ passaṁ
<pb n="3.30"/>
.pe. Nāparaṁ itthattāyāti pajānātīti.
<p rend="subhead" sid="20">9, sahetuanattasuttaṃ</p>
<p n="47"/>Sāvatthiyaṁ. Tatra kho. Rūpaṁ bhikkhave anattā yopi hetu
yopi paccayo rūpassa uppādāya sopi anattā. Anattasambhūtaṁ
bhikkhave rūpaṁ kuto attā bhavissati. Vedanā anattā. Saññā
anattā. Saṅkhārā anattā. Viññāṇaṁ anattā yopi hetu
yopi paccayo viññāṇassa uppādāya sopi anattā anattasambhūtaṁ
bhikkhave viññāṇaṁ kuto attā bhavissati. Evaṁ passaṁ
.pe. Nāparaṁ itthattāyāti pajānātīti.
<p rend="subhead" sid="21">10, ānandasuttaṃ</p>
<p n="48"/>Sāvatthiyaṁ. Ārāme. Atha kho āyasmā ānando
yena bhagavā tenupasaṅkami upasaṅkamitvā bhagavantaṁ abhivādetvā
ekamantaṁ nisīdi. Ekamantaṁ nisinno kho āyasmā ānando
bhagavantaṁ etadavoca nirodho nirodhoti bhante vuccati katamesānaṁ
kho bhante dhammānaṁ nirodho <note n="1">Yu. sabbattha nirodhāti dissati.</note> nirodhoti vuccatīti. Rūpaṁ kho ānanda
aniccaṁ saṅkhataṁ paṭiccasamuppannaṁ khayadhammaṁ vayadhammaṁ virāgadhammaṁ nirodhadhammaṁ
tassa nirodho nirodhoti vuccati. Vedanā aniccā saṅkhatā
paṭiccasamuppannā khayadhammā vayadhammā virāgadhammā nirodhadhammā
tassā nirodho nirodhoti vuccati. Saññā aniccā. Saṅkhārā
aniccā saṅkhatā paṭiccasamuppannā <pb ed="P" n="3.25" set="S"/>khayadhammā vayadhammā virāgadhammā
nirodhadhammā tesaṁ nirodho nirodhoti vuccati. Viññāṇaṁ aniccaṁ
saṅkhataṁ paṭiccasamuppannaṁ khayadhammaṁ vayadhammaṁ virāgadhammaṁ nirodhadhammaṁ
<pb n="3.31"/>
Tassa nirodho nirodhoti vuccati. Imesaṁ kho ānanda dhammānaṁ
nirodho nirodhoti vuccatīti.
Aniccavaggo dutiyo.
Tassuddānaṁ
aniccaṁ dukkhaṁ anattā yadaniccāpare tayo
hetunāpi tayo vuttā ānandena ca te dasāti.
<p rend="subhead" check="nosid">3, bhāravaggo</p>
<p rend="subhead" sid="22">1, bhārasuttaṃ</p>
<pb n="3.32"/>
Khandhasaṁyuttassa mūlapaṇṇāsake bhāravaggo tatiyo
<p rend="subhead" sid="23">2, pariññasuttaṃ</p>
<p n="49"/>Sāvatthiyaṁ. Tatra kho. Bhārañca vo bhikkhave desissāmi
bhārahārañca <note n="1">Po. Ma. Yu. etthantare bhārādānañcāti dissati.</note> bhāranikkhepanañca taṁ suṇātha .pe. Etadavoca
katamo ca bhikkhave bhāro. Pañcupādānakkhandhātissa vacanīyaṁ.
Bhārādānañca ayaṁ katame pañca. Rūpūpādānakkhandho vedanūpādānakkhandho
saññūpādānakkhandho saṅkhārūpādānakkhandho viññāṇūpādānakkhandho.
Ayaṁ vuccati bhikkhave bhāro.
<p n="50"/>Katamo ca bhikkhave bhārahāro. Puggalotissa vacanīyaṁ.
Svāyaṁ āyasmā evaṁnāmo evaṁgotto. Ayaṁ vuccati bhikkhave
bhārahāro.
<p n="51"/><pb ed="P" n="3.26" set="S"/>Katamañca bhikkhave bhārādānaṁ. Yāyaṁ taṇhā ponobbhavikā
nandirāgasahagatā tatratatrābhinandinī. Seyyathīdaṁ. Kāmataṇhā
bhavataṇhā vibhavataṇhā. Idaṁ vuccati bhikkhave bhārādānaṁ.
<p n="52"/>Katamañca bhikkhave bhāranikkhepanaṁ. Yo tassā yeva taṇhāya
asesavirāganirodho cāgo paṭinissaggo mutti anālayo. Idaṁ vuccati
bhikkhave bhāranikkhepananti. Idamavoca bhagavā idaṁ vatvāna sugato
athāparaṁ etadavoca satthā
<p n="53"/>Bhārā have pañcakkhandhā bhārahāro ca puggalo
bhārādānaṁ dukkhaṁ loke bhāranikkhepanaṁ sukhaṁ
<pb n="3.33"/>
Nikkhipitvā garuṁ bhāraṁ aññaṁ bhāraṁ anādiya
samūlaṁ taṇhaṁ abbuyha nicchāto parinibbutoti.
<p rend="subhead" sid="24">3, abhijānasuttaṃ</p>
<p n="54"/>Sāvatthiyaṁ. Tatra kho. Pariññeyye ca bhikkhave
dhamme desessāmi pariññañca taṁ suṇātha. Katame ca bhikkhave
pariññeyyā dhammā. Rūpaṁ bhikkhave pariññeyyo <note n="1">Po. sabbattha pariññeyyā dhammāti dissati.</note> dhammo vedanā
pariññeyyo dhammo saññā pariññeyyo dhammo saṅkhārā
pariññeyyo dhammo viññāṇaṁ pariññeyyo dhammo. Ime
vuccanti bhikkhave pariññeyyā dhammā.
<p n="55"/>Katamā ca bhikkhave pariññā. Yo bhikkhave rāgakkhayo
dosakkhayo mohakkhayo. Ayaṁ vuccati bhikkhave pariññāti.
<p rend="subhead" sid="25">4, chandarāgasuttaṃ</p>
<p n="56"/>Sāvatthiyaṁ. Tatra kho. <pb ed="P" n="3.27" set="S"/>Rūpaṁ bhikkhave anabhijānaṁ
aparijānaṁ avirājayaṁ appajahaṁ abhabbo dukkhakkhayāya vedanaṁ anabhijānaṁ
aparijānaṁ avirājayaṁ appajahaṁ abhabbo dukkhakkhayāya saññaṁ anabhijānaṁ
.pe. Saṅkhāre anabhijānaṁ aparijānaṁ avirājayaṁ appajahaṁ abhabbo
dukkhakkhayāya viññāṇaṁ anabhijānaṁ aparijānaṁ avirājayaṁ appajahaṁ
abhabbo dukkhakkhayāya.
<p n="57"/>Rūpañca kho bhikkhave abhijānaṁ parijānaṁ virājayaṁ pajahaṁ
bhabbo dukkhakkhayāya vedanaṁ abhijānaṁ. Saññaṁ. Saṅkhāre.
Viññāṇaṁ abhijānaṁ parijānaṁ virājayaṁ pajahaṁ bhabbo dukkhakkhayāyāti.
<p rend="subhead" sid="26">5, assādasuttaṃ</p>
<p n="58"/>Sāvatthiyaṁ. Tatra kho. Yo bhikkhave rūpasmiṁ chandarāgo
<pb n="3.34"/>
Taṁ pajahatha evaṁ taṁ rūpaṁ pahīnaṁ bhavissati ucchinnamūlaṁ tālāvatthukataṁ
anabhāvaṅkataṁ āyatiṁ anuppādadhammaṁ. Yo vedanāya chandarāgo taṁ
pajahatha evaṁ sā vedanā pahīnā bhavissati ucchinnamūlā tālāvatthukatā
anabhāvaṅkatā āyatiṁ anuppādadhammā. Yo saññāya
chandarāgo taṁ pajahatha evaṁ sā saññā pahīnā bhavissati ucchinnamūlā
tālāvatthukatā anabhāvaṅkatā āyatiṁ anuppādadhammā. Yo
saṅkhāresu chandarāgo taṁ pajahatha evaṁ te saṅkhārā pahīnā bhavissanti
ucchinnamūlā tālāvatthukatā anabhāvaṅkatā āyatiṁ anuppādadhammā.
Yo viññāṇasmiṁ chandarāgo taṁ pajahatha evaṁ taṁ viññāṇaṁ pahīnaṁ
bhavissati ucchinnamūlaṁ tālāvatthukataṁ anabhāvaṅkataṁ āyatiṁ
anuppādadhammanti.
<p rend="subhead" sid="27">6, dutiyāssādasuttaṃ</p>
<p n="59"/>Sāvatthiyaṁ. Tatra kho. Pubbeva me bhikkhave sambodhā
anabhisambuddhassa bodhisattasseva sato etadahosi ko nu kho
rūpassa assādo ko ādīnavo kiṁ nissaraṇaṁ. Ko vedanāya
assādo ko ādīnavo kiṁ nissaraṇaṁ. Ko saññāya assādo
ko ādīnavo kiṁ nissaraṇaṁ. Ko saṅkhārānaṁ assādo ko ādīnavo
kiṁ nissaraṇaṁ. Ko viññāṇassa assādo ko ādīnavo kiṁ
nissaraṇanti. <pb ed="P" n="3.28" set="S"/>Tassa mayhaṁ bhikkhave etadahosi yaṁ kho rūpaṁ paṭicca
uppajjati sukhaṁ somanassaṁ ayaṁ rūpassa assādo yaṁ rūpaṁ aniccaṁ
dukkhaṁ vipariṇāmadhammaṁ ayaṁ rūpassa ādīnavo yo rūpasmiṁ chandarāgavinayo
<pb n="3.35"/>
Chandarāgappahānaṁ idaṁ rūpassa nissaraṇaṁ. Yaṁ vedanaṁ
paṭicca uppajjati sukhaṁ somanassaṁ ayaṁ vedanāya assādo yā <note n="1">po Ma. yaṁ.</note>
vedanā aniccā dukkhā vipariṇāmadhammā ayaṁ vedanāya ādīnavo yo
vedanāya chandarāgavinayo chandarāgappahānaṁ idaṁ vedanāya nissaraṇaṁ.
Yaṁ saññaṁ paṭicca uppajjati. Yaṁ saṅkhāre paṭicca uppajjati sukhaṁ
somanassaṁ ayaṁ saṅkhārānaṁ assādo ye saṅkhārā aniccā dukkhā
vipariṇāmadhammā ayaṁ saṅkhārānaṁ ādīnavo yo saṅkhāresu
chandarāgavinayo chandarāgappahānaṁ idaṁ saṅkhārānaṁ nissaraṇaṁ. Yaṁ
viññāṇaṁ paṭicca uppajjati sukhaṁ somanassaṁ ayaṁ viññāṇassa
assādo yaṁ viññāṇaṁ aniccaṁ dukkhaṁ vipariṇāmadhammaṁ ayaṁ
viññāṇassa ādīnavo yo viññāṇasmiṁ chandarāgavinayo
chandarāgappahānaṁ idaṁ viññāṇassa nissaraṇaṁ.
<p n="60"/>Yāvakīvañcāhaṁ bhikkhave imesaṁ pañcannaṁ upādānakkhandhānaṁ
evaṁ assādañca assādato ādīnavañca ādīnavato nissaraṇañca
nissaraṇato yathābhūtaṁ na abbhaññāsiṁ neva tāvāhaṁ bhikkhave sadevake
loke samārake sabrahmake sassamaṇabrāhmaṇiyā pajāya sadevamanussāya
anuttaraṁ sammāsambodhiṁ abhisambuddho <note n="2">Ma. Yu. abhisambuddhoti.</note> paccaññāsiṁ.
Yato ca khohaṁ bhikkhave imesaṁ pañcannaṁ upādānakkhandhānaṁ evaṁ
assādañca assādato ādīnavañca ādīnavato nissaraṇañca
nissaraṇato yathābhūtaṁ abbhaññāsiṁ athāhaṁ bhikkhave sadevake loke
<pb n="3.36"/>
Samārake sabrahmake sassamaṇabrāhmaṇiyā pajāya sadevamanussāya
anuttaraṁ sammāsambodhiṁ abhisambuddho paccaññāsiṁ. Ñāṇañca pana
me dassanaṁ udapādi akuppā me vimutti ayamantimā jāti
natthidāni punabbhavoti.
<p n="61"/><pb ed="P" n="3.29" set="S"/>Sāvatthiyaṁ. Tatra kho. Rūpassāhaṁ bhikkhave assādapariyesanaṁ
acariṁ yo rūpassa assādo tadajjhagamaṁ yāvatā rūpassa
assādo paññāya me so sudiṭṭho. Rūpassāhaṁ bhikkhave ādīnavapariyesanaṁ
acariṁ yo rūpassa ādīnavo tadajjhagamaṁ yāvatā rūpassa
ādīnavo paññāya me so sudiṭṭho. Rūpassāhaṁ bhikkhave nissaraṇapariyesanaṁ
acariṁ yaṁ rūpassa nissaraṇaṁ tadajjhagamaṁ yāvatā rūpassa
nissaraṇaṁ paññāya me taṁ sudiṭṭhaṁ. Vedanāyāhaṁ bhikkhave.
Saññāyāhaṁ bhikkhave. Saṅkhārānāhaṁ bhikkhave. Viññāṇassāhaṁ
bhikkhave assādapariyesanaṁ acariṁ yo viññāṇassa assādo tadajjhagamaṁ
yāvatā viññāṇassa assādo paññāya me so sudiṭṭho.
Viññāṇassāhaṁ bhikkhave ādīnavapariyesanaṁ acariṁ yo viññāṇassa
ādīnavo tadajjhagamaṁ yāvatā viññāṇassa ādīnavo paññāya
me so sudiṭṭho. Viññāṇassāhaṁ bhikkhave nissaraṇapariyesanaṁ
acariṁ yaṁ viññāṇassa nissaraṇaṁ tadajjhagamaṁ yāvatā viññāṇassa
nissaraṇaṁ paññāya me taṁ sudiṭṭhaṁ.
Yāvakīvañcāhaṁ bhikkhave imesaṁ pañcannaṁ upādānakkhandhānaṁ
<pb n="3.37"/>
Assādañca assādato ādīnavañca ādīnavato nissaraṇañca nissaraṇato
yathābhūtaṁ na abbhaññāsiṁ .pe. Paccaññāsiṁ <note n="1">Po. Yu. abbhaññāsiṁ.</note>. Ñāṇañca pana
me dassanaṁ udapādi akuppā me vimutti ayamantimā jāti
natthidāni punabbhavoti.
<p rend="subhead" sid="28">7, tatiyāssādasuttaṃ</p>
<p n="62"/>Sāvatthiyaṁ. Tatra kho. No cedaṁ bhikkhave rūpassa
assādo abhavissa na <pb ed="P" n="3.30" set="S"/>yidaṁ sattā rūpasmiṁ sārajjeyyuṁ. Yasmā
ca kho bhikkhave atthi rūpassa assādo tasmā sattā rūpasmiṁ
sārajjanti. No cedaṁ bhikkhave rūpassa ādīnavo abhavissa na
yidaṁ sattā rūpasmiṁ nibbindeyyuṁ. Yasmā ca kho bhikkhave atthi
rūpassa ādīnavo tasmā sattā rūpasmiṁ nibbindanti. No
cedaṁ bhikkhave rūpassa nissaraṇaṁ abhavissa na yidaṁ sattā rūpasmā
nissareyyuṁ. Yasmā ca kho bhikkhave atthi rūpassa nissaraṇaṁ
tasmā sattā rūpasmā nissaranti. No cedaṁ bhikkhave vedanāya
assādo abhavissa .pe. No cedaṁ bhikkhave saññāya. No
cedaṁ bhikkhave saṅkhārānaṁ assādo abhavissa na yidaṁ sattā saṅkhāresu
sārajjeyyuṁ. Yasmā ca kho bhikkhave atthi saṅkhārānaṁ assādo
tasmā sattā saṅkhāresu sārajjanti. No cedaṁ bhikkhave saṅkhārānaṁ
ādīnavo abhavissa na yidaṁ sattā saṅkhāresu nibbindeyyuṁ.
Yasmā ca kho bhikkhave atthi saṅkhārānaṁ ādīnavo tasmā sattā
saṅkhāresu nibbindanti. No cedaṁ bhikkhave saṅkhārānaṁ nissaraṇaṁ
<pb n="3.38"/>
Abhavissa na yidaṁ sattā saṅkhārehi nissareyyuṁ. Yasmā ca kho
bhikkhave atthi saṅkhārānaṁ nissaraṇaṁ tasmā sattā saṅkhārehi
nissaranti. No cedaṁ bhikkhave viññāṇassa assādo abhavissa
na yidaṁ sattā viññāṇasmiṁ sārajjeyyuṁ. Yasmā ca kho
bhikkhave atthi viññāṇassa assādo tasmā sattā viññāṇasmiṁ
sārajjanti. No cedaṁ bhikkhave viññāṇassa ādīnavo abhavissa na
yidaṁ sattā viññāṇasmiṁ nibbindeyyuṁ. Yasmā ca kho bhikkhave atthi
viññāṇassa ādīnavo tasmā sattā viññāṇasmiṁ nibbindanti.
No cedaṁ bhikkhave viññāṇassa nissaraṇaṁ abhavissa na yidaṁ sattā
viññāṇasmā nissareyyuṁ. Yasmā ca kho bhikkhave atthi viññāṇassa
nissaraṇaṁ tasmā sattā viññāṇasmā nissaranti.
<p n="63"/>Yāvakīvañca bhikkhave sattā imesaṁ pañcannaṁ upādānakkhandhānaṁ
assādañca assādato ādīnavañca ādīnavato nissaraṇañca
nissaraṇato yathābhūtaṁ na abbhaññiṁsu <note n="1">Ma. Yu. abbhaññaṁsu.</note> neva tāva bhikkhave sattā
sadevake <note n="2">Ma. Yu. sadevakā lokā samārakā sabrahmakā .... </note> loke samārake <pb ed="P" n="3.31" set="S"/>sabrahmake sassamaṇabrāhmaṇiyā pajāya
sadevamanussāya nissaṭā visaññuttā vippamuttā vimariyādikatena
cetasā vihariṁsu <note n="3">Po. vicariṁsu.</note>. Yato ca kho bhikkhave sattā imesaṁ pañcannaṁ
upādānakkhandhānaṁ assādañca assādato ādīnavañca ādīnavato
nissaraṇañca nissaraṇato yathābhūtaṁ abbhaññiṁsu atha bhikkhave sattā
sadevake <note n="4">Ma. Yu. sadevakā lokā samārakā sabrahmakā .... </note> loke samārake sabrahmake sassamaṇabrāhmaṇiyā pajāya
<pb n="3.39"/>
Sadevamanussāya nissaṭā visaññuttā vippamuttā vimariyādikatena
cetasā viharantīti.
<p rend="subhead" sid="29">8, abhinandanasuttaṃ</p>
<p n="64"/>Sāvatthiyaṁ. Tatra kho. Yo bhikkhave rūpaṁ abhinandati
dukkhaṁ so abhinandati yo dukkhaṁ abhinandati aparimutto so
dukkhasmāti vadāmi. Yo vedanaṁ abhinandati. Yo saññaṁ
abhinandati. Yo saṅkhāre abhinandati. Yo viññāṇaṁ abhinandati
dukkhaṁ so abhinandati yo dukkhaṁ abhinandati aparimutto so
dukkhasmāti vadāmi.
<p n="65"/>Yo ca kho bhikkhave rūpaṁ nābhinandati dukkhaṁ so nābhinandati
yo dukkhaṁ nābhinandati parimutto so dukkhasmāti vadāmi. Yo
vedanaṁ nābhinandati. Yo saññaṁ nābhinandati. Yo saṅkhāre
nābhinandati. Yo viññāṇaṁ nābhinandati dukkhaṁ so nābhinandati
yo dukkhaṁ nābhinandati parimutto so dukkhasmāti vadāmīti.
<p rend="subhead" sid="30">9, uppādasuttaṃ</p>
<p n="66"/>Sāvatthiyaṁ. Tatra kho. Yo bhikkhave rūpassa uppādo
ṭhiti abhinibbatti pātubhāvo <pb ed="P" n="3.32" set="S"/>dukkhasseso uppādo rogānaṁ ṭhiti
jarāmaraṇassa pātubhāvo. Yo vedanāya. Yo saññāya. Yo
saṅkhārānaṁ. Yo viññāṇassa uppādo ṭhiti abhinibbatti pātubhāvo
dukkhasseso uppādo rogānaṁ ṭhiti jarāmaraṇassa pātubhāvo.
<p n="67"/>Yo ca bhikkhave rūpassa nirodho vūpasamo atthaṅgamo
dukkhasseso nirodho rogānaṁ vūpasamo jarāmaraṇassa atthaṅgamo. Yo
<pb n="3.40"/>
Vedanāya. Yo saññāya. Yo saṅkhārānaṁ. Yo viññāṇassa
nirodho vūpasamo atthaṅgamo dukkhasseso nirodho rogānaṁ vūpasamo
jarāmaraṇassa atthaṅgamoti.
<p rend="subhead" sid="31">10, aghamūlasuttaṃ</p>
<p n="68"/>Sāvatthiyaṁ. Tatra kho. Aghañca vo bhikkhave desessāmi
aghamūlañca taṁ suṇātha. Katamañca bhikkhave aghaṁ. Rūpaṁ bhikkhave
aghaṁ vedanā aghaṁ saññā aghaṁ saṅkhārā aghaṁ viññāṇaṁ
aghaṁ. Idaṁ vuccati bhikkhave aghaṁ.
<p n="69"/>Katamañca bhikkhave aghamūlaṁ. Yāyaṁ taṇhā ponobbhavikā
nandirāgasahagatā tatratatrābhinandinī. Seyyathīdaṁ. Kāmataṇhā
bhavataṇhā vibhavataṇhā. Idaṁ vuccati bhikkhave aghamūlanti.
<p rend="subhead" sid="32">11, pabhaṅgusuttaṃ</p>
<p n="70"/>Sāvatthiyaṁ. Tatra kho. Pabhaṅguñca bhikkhave desissāmi
appabhaṅguñca taṁ suṇātha. Kiñca bhikkhave pabhaṅgu kiṁ <note n="1">Yu. kiñca.</note> appabhaṅgu.
Rūpaṁ bhikkhave pabhaṅgu yo tassa nirodho vūpasamo atthaṅgamo
idaṁ appabhaṅgu. Vedanā pabhaṅgu yo tassā nirodho vūpasamo
atthaṅgamo idaṁ appabhaṅgu. Saññā pabhaṅgu. Saṅkhārā
pabhaṅgu yo tesaṁ nirodho vūpasamo atthaṅgamo idaṁ appabhaṅgu.
Viññāṇaṁ pabhaṅgu yo tassa nirodho vūpasamo atthaṅgamo idaṁ
appabhaṅgūti.
Bhāravaggo tatiyo.
<pb n="3.41"/>
Tassuddānaṁ
bhāraṁ pariññaṁ parijānaṁ chandarāgaṁ catutthakaṁ
assādā ca tayo vuttā abhinandanamaṭṭhamaṁ
uppādaṁ aghamūlaṁ ca ekādasamo pabhaṅgūti.
<p rend="subhead" check="nosid">4, natumhākaṃvaggo</p>
<p rend="subhead" sid="33">1, natumhākaṃsuttaṃ</p>
<pb n="3.42"/>
Khandhasaṁyuttassa mūlapaṇṇāsake natumhākavaggo catuttho
<p n="71"/>Sāvatthiyaṁ. Tatra kho. Yaṁ bhikkhave na tumhākaṁ taṁ
pajahatha taṁ vo pahīnaṁ hitāya sukhāya bhavissati. Kiñca bhikkhave
na tumhākaṁ. Rūpaṁ bhikkhave na tumhākaṁ taṁ pajahatha taṁ vo pahīnaṁ
hitāya sukhāya bhavissati. Vedanā na tumhākaṁ taṁ pajahatha sā
vo pahīnā hitāya sukhāya bhavissati. Saññā na tumhākaṁ.
Saṅkhārā na tumhākaṁ te pajahatha te vo pahīnā hitāya sukhāya
bhavissanti. Viññāṇaṁ na tumhākaṁ taṁ pajahatha taṁ vo pahīnaṁ
hitāya sukhāya bhavissati.
<p n="72"/>Seyyathāpi bhikkhave yaṁ imasmiṁ jetavane tiṇakaṭṭhasākhāpalāsaṁ
taṁ jano hareyya vā ḍaheyya vā yathāpaccayaṁ vā kareyya api
nu tumhākaṁ evamassa amhe jano harati vā ḍahati vā yathāpaccayaṁ
vā karotīti. No hetaṁ bhante. Taṁ kissa hetu. Na
hi no etaṁ bhante attā vā attaniyaṁ vāti. Evameva kho
bhikkhave rūpaṁ na tumhākaṁ taṁ pajahatha taṁ vo pahīnaṁ hitāya sukhāya
bhavissati. Vedanā na tumhākaṁ taṁ pajahatha sā vo pahīnā hitāya
sukhāya bhavissati. Saññā na tumhākaṁ. Saṅkhārā na tumhākaṁ.
Viññāṇaṁ na tumhākaṁ taṁ pajahatha taṁ vo pahīnaṁ hitāya sukhāya
bhavissatīti.
<p rend="subhead" sid="34">2, dutiyanatumhākaṃsuttaṃ</p>
<pb n="3.43"/>
<p n="73"/>Sāvatthiyaṁ. Tatra kho. Yaṁ bhikkhave na tumhākaṁ taṁ
pajahatha taṁ vo pahīnaṁ hitāya sukhāya bhavissati. Kiñca bhikkhave
na tumhākaṁ. Rūpaṁ bhikkhave na tumhākaṁ taṁ pajahatha taṁ vo
pahīnaṁ hitāya sukhāya bhavissati. Vedanā na tumhākaṁ. Saññā
na tumhākaṁ. Saṅkhārā na tumhākaṁ. Viññāṇaṁ na tumhākaṁ
taṁ pajahatha taṁ vo pahīnaṁ hitāya sukhāya bhavissati. Yaṁ bhikkhave
na tumhākaṁ taṁ pajahatha taṁ vo pahīnaṁ hitāya sukhāya bhavissatīti.
<p rend="subhead" sid="35">3, aññatarabhikkhusuttaṃ</p>
<p n="74"/>Sāvatthiyaṁ <note n="1">Po. sāvatthiyaṁ ārāme. Yu. sāvatthiārāme.</note>. <pb ed="P" n="3.35" set="S"/>Atha kho aññataro bhikkhu yena bhagavā
tenupasaṅkami upasaṅkamitvā bhagavantaṁ abhivādetvā ekamantaṁ nisīdi.
Ekamantaṁ nisinno kho so bhikkhu bhagavantaṁ etadavoca sādhu me
bhante bhagavā saṅkhittena dhammaṁ desetu yamahaṁ bhagavato dhammaṁ
sutvā eko vūpakaṭṭho appamatto ātāpī pahitatto vihareyyanti.
Yaṁ kho bhikkhu <note n="2">Po. bhikkhave.</note> anuseti tena saṅkhaṁ gacchati yaṁ nānuseti na tena
saṅkhaṁ gacchatīti. Aññātaṁ bhagavā aññātaṁ sugatāti. Yathākathaṁ
pana tvaṁ bhikkhu mayā saṅkhittena bhāsitassa vitthārena atthaṁ ājānāsīti.
Rūpañce bhante anuseti tena saṅkhaṁ gacchati. Vedanañce
anuseti. Saññañce anuseti. Saṅkhāre ce anuseti.
Viññāṇañce anuseti tena saṅkhaṁ gacchati. Rūpañce bhante
nānuseti na tena saṅkhaṁ gacchati. Vedanañce nānuseti na tena
saṅkhaṁ gacchati. Saññañce. Saṅkhāre ce. Viññāṇañce
<pb n="3.44"/>
Nānuseti na tena saṅkhaṁ gacchati. Imassa khvāhaṁ bhante bhagavatā
saṅkhittena bhāsitassa evaṁ vitthārena atthaṁ ājānāmīti.
<p n="75"/>Sādhu sādhu bhikkhu sādhu kho tvaṁ bhikkhu mayā saṅkhittena
bhāsitassa vitthārena atthaṁ ājānāsi. Rūpañce bhikkhu anuseti
tena saṅkhaṁ gacchati. Vedanañce. Saññañce. Saṅkhāre ce.
Viññāṇañce anuseti tena saṅkhaṁ gacchati. Rūpañce bhikkhu
nānuseti na tena saṅkhaṁ gacchati. Vedanañce. Saññañce.
Saṅkhāre ce. Viññāṇañce nānuseti na tena saṅkhaṁ gacchati.
Imassa kho bhikkhu mayā saṅkhittena bhāsitassa evaṁ vitthārena
attho daṭṭhabboti.
<p n="76"/>Atha kho so bhikkhu bhagavato bhāsitaṁ abhinanditvā <pb ed="P" n="3.36" set="S"/>anumoditvā
uṭṭhāyāsanā bhagavantaṁ abhivādetvā padakkhiṇaṁ katvā
pakkāmi. Atha kho so bhikkhu eko vūpakaṭṭho appamatto ātāpī
pahitatto viharanto nacirasseva yassatthāya kulaputtā sammadeva
agārasmā anagāriyaṁ pabbajanti tadanuttaraṁ brahmacariyapariyosānaṁ
diṭṭheva dhamme sayaṁ abhiññā sacchikatvā upasampajja vihāsi
khīṇā jāti vusitaṁ brahmacariyaṁ kataṁ karaṇīyaṁ nāparaṁ itthattāyāti
abbhaññāsi. Aññataro ca pana so bhikkhu arahataṁ ahosīti.
<p rend="subhead" sid="36">4, dutiyāññatarabhikkhusuttaṃ</p>
<p n="77"/>Sāvatthiyaṁ. Atha kho aññataro bhikkhu yena bhagavā .pe.
Ekamantaṁ nisinno kho so bhikkhu bhagavantaṁ etadavoca sādhu me
<pb n="3.45"/>
Bhante bhagavā saṅkhittena dhammaṁ desetu yamahaṁ bhagavato dhammaṁ
sutvā eko vūpakaṭṭho appamatto ātāpī pahitatto vihareyyanti.
Yaṁ kho bhikkhu anuseti taṁ anumiyyati <note n="1">Ma. Yu. anumīyati. sabbattha īdisameva.</note> yaṁ anumiyyati tena saṅkhaṁ
gacchati yaṁ nānuseti na taṁ anumiyyati yaṁ nānumiyyati na tena
saṅkhaṁ gacchatīti. Aññātaṁ bhagavā aññātaṁ sugatāti. Yathākathaṁ
pana tvaṁ bhikkhu mayā saṅkhittena bhāsitassa vitthārena atthaṁ
ājānāsīti. Rūpañce bhante anuseti taṁ anumiyyati yaṁ anumiyyati
tena saṅkhaṁ gacchati. Vedanañce anuseti. Saññañce anuseti.
Saṅkhāre ce anuseti. Viññāṇañce anuseti taṁ anumiyyati yaṁ
anumiyyati tena saṅkhaṁ gacchati. Rūpañce bhante nānuseti na taṁ
anumiyyati yaṁ <pb ed="P" n="3.37" set="S"/>nānumiyyati na tena saṅkhaṁ gacchati. Vedanañce
nānuseti. Saññañce nānuseti. Saṅkhāre ce nānuseti.
Viññāṇañce nānuseti na taṁ anumiyyati yaṁ nānumiyyati na tena
saṅkhaṁ gacchati. Imassa khvāhaṁ bhante bhagavatā saṅkhittena bhāsitassa
evaṁ vitthārena atthaṁ ājānāmīti.
<p n="78"/>Sādhu sādhu bhikkhu sādhu kho tvaṁ bhikkhu mayā saṅkhittena
bhāsitassa vitthārena atthaṁ ājānāsi. Rūpañce bhikkhu anuseti
taṁ anumiyyati yaṁ anumiyyati tena saṅkhaṁ gacchati. Vedanañce.
Saññañce. Saṅkhāre ce. Viññāṇañce anuseti taṁ anumiyyati
yaṁ anumiyyati tena saṅkhaṁ gacchati. Rūpañce bhikkhu nānuseti na
<pb n="3.46"/>
Taṁ anumiyyati yaṁ nānumiyyati na tena saṅkhaṁ gacchati. Vedanañce
nānuseti. Saññañce nānuseti. Saṅkhāre ce nānuseti.
Viññāṇañce nānuseti na taṁ anumiyyati yaṁ nānumiyyati na tena
saṅkhaṁ gacchati. Imassa kho bhikkhu mayā saṅkhittena bhāsitassa
evaṁ vitthārena attho daṭṭhabboti .pe. Aññataro ca pana so
bhikkhu arahataṁ ahosīti.
<p rend="subhead" sid="37">5, ānandasuttaṃ</p>
<p n="79"/>Sāvatthiyaṁ. Atha kho āyasmā ānando sāyaṇhasamayaṁ
paṭisallānā vuṭṭhito yena bhagavā tenupasaṅkami upasaṅkamitvā
bhagavantaṁ abhivādetvā ekamantaṁ nisīdi. Ekamantaṁ nisinnaṁ kho
āyasmantaṁ ānandaṁ bhagavā etadavoca sace taṁ ānanda evaṁ
puccheyyuṁ katamesaṁ āvuso ānanda dhammānaṁ uppādo paññāyati
vayo paññāyati ṭhitānaṁ aññathattaṁ paññāyatīti. Evaṁ puṭṭho
tvaṁ ānanda kinti byākareyyāsīti. <pb ed="P" n="3.38" set="S"/>Sace maṁ bhante evaṁ
puccheyyuṁ katamesaṁ āvuso ānanda dhammānaṁ uppādo paññāyati
vayo paññāyati ṭhitānaṁ aññathattaṁ paññāyatīti. Evaṁ puṭṭho
ahaṁ bhante evaṁ byākareyyaṁ rūpassa kho āvuso uppādo
paññāyati vayo paññāyati ṭhitassa aññathattaṁ paññāyati.
Vedanāya. Saññāya. Saṅkhārānaṁ. Viññāṇassa uppādo
paññāyati vayo paññāyati ṭhitassa aññathattaṁ paññāyati.
Imesaṁ kho āvuso dhammānaṁ uppādo paññāyati vayo paññāyati
<pb n="3.47"/>
Ṭhitānaṁ aññathattaṁ paññāyatīti. Evaṁ puṭṭho ahaṁ bhante evaṁ
byākareyyanti.
<p n="80"/>Sādhu sādhu ānanda rūpassa kho ānanda uppādo
paññāyati vayo paññāyati ṭhitassa aññathattaṁ paññāyati.
Vedanāya. Saññāya. Saṅkhārānaṁ. Viññāṇassa uppādo
imesaṁ kho ānanda dhammānaṁ uppādo paññāyati vayo paññāyati
ṭhitānaṁ aññathattaṁ paññāyatīti. Evaṁ puṭṭho tvaṁ ānanda evaṁ
byākareyyāsīti.
<p rend="subhead" sid="38">6, dutiyāanandasuttaṃ</p>
<p n="81"/>Sāvatthiyaṁ. Ekamantaṁ nisinnaṁ kho āyasmantaṁ ānandaṁ
bhagavā etadavoca sace taṁ ānanda evaṁ puccheyyuṁ katamesaṁ
āvuso ānanda dhammānaṁ uppādo paññāyittha vayo paññāyittha
ṭhitānaṁ <note n="1">Ma. ṭhitassa. sabbattha īdisameva.</note> aññathattaṁ paññāyittha. Katamesaṁ dhammānaṁ uppādo
paññāyissati vayo paññāyissati ṭhitānaṁ aññathattaṁ paññāyissati.
Katamesaṁ dhammānaṁ uppādo paññāyati vayo paññāyati
ṭhitānaṁ aññathattaṁ paññāyatīti. Evaṁ puṭṭho tvaṁ ānanda
kinti byākareyyāsīti. Sace maṁ bhante evaṁ paccheyyuṁ katamesaṁ
āvuso ānanda dhammānaṁ uppādo paññāyittha vayo paññāyittha
ṭhitānaṁ aññathattaṁ paññāyittha. Katamesaṁ dhammānaṁ uppādo
paññāyissati vayo paññāyissati ṭhitānaṁ <pb ed="P" n="3.39" set="S"/>aññathattaṁ paññāyissati.
<pb n="3.48"/>
Katamesaṁ dhammānaṁ uppādo paññāyati vayo paññāyati
ṭhitānaṁ aññathattaṁ paññāyatīti. Evaṁ puṭṭho ahaṁ bhante evaṁ
byākareyyaṁ yaṁ kho āvuso rūpaṁ atītaṁ niruddhaṁ vipariṇataṁ tassa
uppādo paññāyittha vayo paññāyittha ṭhitassa aññathattaṁ
paññāyittha. Yā vedanā atītā niruddhā vipariṇatā tassā
uppādo paññāyittha vayo paññāyittha ṭhitāya aññathattaṁ
paññāyittha. Yā saññā. Ye saṅkhārā atītā niruddhā vipariṇatā
tesaṁ uppādo paññāyittha vayo paññāyittha ṭhitānaṁ aññathattaṁ
paññāyittha. Yaṁ viññāṇaṁ atītaṁ niruddhaṁ vipariṇataṁ tassa
uppādo paññāyittha vayo paññāyittha ṭhitassa aññathattaṁ
paññāyittha. Imesaṁ kho āvuso dhammānaṁ uppādo paññāyittha
vayo paññāyittha ṭhitānaṁ aññathattaṁ paññāyittha. Yaṁ kho
āvuso rūpaṁ ajātaṁ apātubhūtaṁ tassa uppādo paññāyissati
vayo paññāyissati ṭhitassa aññathattaṁ paññāyissati. Yā
vedanā ajātā apātubhūtā tassā uppādo paññāyissati vayo
paññāyissati ṭhitāya aññathattaṁ paññāyissati. Yā saññā.
Ye saṅkhārā ajātā apātubhūtā tesaṁ uppādo paññāyissati
vayo paññāyissati ṭhitānaṁ aññathattaṁ paññāyissati. Yaṁ
viññāṇaṁ ajātaṁ apātubhūtaṁ tassa uppādo paññāyissati vayo
paññāyissati ṭhitassa aññathattaṁ paññāyissati. Imesaṁ kho
<pb n="3.49"/>
Āvuso dhammānaṁ uppādo paññāyissati vayo paññāyissati
ṭhitānaṁ aññathattaṁ paññāyissati. Yaṁ kho āvuso rūpaṁ jātaṁ
pātubhūtaṁ tassa uppādo paññāyati vayo paññāyati ṭhitassa
aññathattaṁ paññāyati. Yā vedanā jātā pātubhūtā .pe.
Yā saññā. Ye saṅkhārā jātā pātubhūtā tesaṁ uppādo
paññāyati vayo paññāyati ṭhitānaṁ aññathattaṁ paññāyati.
Yaṁ viññāṇaṁ jātaṁ pātubhūtaṁ tassa uppādo paññāyati vayo
paññāyati ṭhitassa aññathattaṁ paññāyati. Imesaṁ kho āvuso
dhammānaṁ uppādo paññāyati vayo paññāyati ṭhitānaṁ aññathattaṁ
paññāyatīti. Evaṁ puṭṭho ahaṁ bhante evaṁ byākareyyanti.
<p n="82"/>Sādhu sādhu ānanda yaṁ kho ānanda rūpaṁ atītaṁ niruddhaṁ
vipariṇataṁ tassa uppādo paññāyittha vayo paññāyittha ṭhitassa
aññathattaṁ paññāyittha. Yā <pb ed="P" n="3.40" set="S"/>vedanā. Yā saññā. Ye
saṅkhārā. Yaṁ viññāṇaṁ atītaṁ niruddhaṁ vipariṇataṁ tassa uppādo
paññāyittha vayo paññāyittha ṭhitassa aññathattaṁ paññāyittha
imesaṁ kho ānanda dhammānaṁ uppādo paññāyittha vayo
paññāyittha ṭhitānaṁ aññathattaṁ paññāyittha. Yaṁ kho ānanda rūpaṁ
ajātaṁ apātubhūtaṁ tassa uppādo paññāyissati vayo paññāyissati
ṭhitassa aññathattaṁ paññāyissati. Yā vedanā. Yā saññā.
Ye saṅkhārā. Yaṁ viññāṇaṁ ajātaṁ apātubhūtaṁ tassa uppādo
<pb n="3.50"/>
Paññāyissati vayo paññāyissati ṭhitassa aññathattaṁ
paññāyissati. Imesaṁ kho ānanda dhammānaṁ uppādo paññāyissati
vayo paññāyissati ṭhitānaṁ aññathattaṁ paññāyissati. Yaṁ kho
ānanda rūpaṁ jātaṁ pātubhūtaṁ tassa uppādo paññāyati vayo
paññāyati ṭhitassa aññathattaṁ paññāyati. Yā vedanā jātā
pātubhūtā .pe. Yā saññā. Ye saṅkhārā. Yaṁ viññāṇaṁ
jātaṁ pātubhūtaṁ tassa uppādo paññāyati vayo paññāyati
ṭhitassa aññathattaṁ paññāyati. Imesaṁ kho ānanda dhammānaṁ
uppādo paññāyati vayo paññāyati ṭhitānaṁ aññathattaṁ
paññāyatīti. Evaṁ puṭṭho tvaṁ ānanda evaṁ byākareyyāsīti.
<p rend="subhead" sid="39">7, anudhammasuttaṃ</p>
<p n="83"/>Sāvatthiyaṁ. Tatra kho. Dhammānudhammapaṭipannassa bhikkhave
bhikkhuno ayamanudhammo hoti yaṁ rūpe nibbidābahulo <note n="1">Yu. sabbattha nibbidābahulanti dissati.</note> vihareyya
vedanāya nibbidābahulo vihareyya saññāya nibbidābahulo vihareyya
saṅkhāresu nibbidābahulo vihareyya viññāṇe nibbidābahulo
vihareyya. So rūpe nibbidābahulo viharanto. Vedanāya.
Saññāya. Saṅkhāresu. Viññāṇe nibbidābahulo viharanto rūpaṁ
parijānāti. Vedanaṁ. Saññaṁ. Saṅkhāre. Viññāṇaṁ parijānāti.
So rūpaṁ parijānaṁ. Vedanaṁ. Saññaṁ. Saṅkhāre. Viññāṇaṁ
parijānaṁ parimuccati rūpamhā parimuccati vedanāya parimuccati
saññāya parimuccati saṅkhārehi parimuccati viññāṇamhā
<pb n="3.51"/>
Parimuccati jātiyā jarāya maraṇena sokehi paridevehi dukkhehi
domanassehi upāyāsehi parimuccati dukkhasmāti vadāmīti.
<p rend="subhead" sid="40">8, dutiyānudhammasuttaṃ</p>
<p n="84"/>Sāvatthiyaṁ. Tatra kho. Dhammānudhammapaṭipannassa bhikkhave
bhikkhuno ayamanudhammo hoti yaṁ rūpe aniccānupassī vihareyya.
Vedanāya. Saññāya. Saṅkhāresu. Viññāṇe aniccānupassī
vihareyya. So rūpe aniccānupassī viharanto. Vedanāya.
Saññāya. Saṅkhāresu. Viññāṇe aniccānupassī viharanto
rūpaṁ parijānāti. Vedanaṁ. Saññaṁ. Saṅkhāre. Viññāṇaṁ
parijānāti. So rūpaṁ parijānaṁ. Vedanaṁ. Saññaṁ. Saṅkhāre.
Viññāṇaṁ parijānaṁ parimuccati rūpamhā parimuccati vedanāya
parimuccati saññāya parimuccati saṅkhārehi parimuccati viññāṇamhā
parimuccati jātiyā jarāya maraṇena sokehi paridevehi dukkhehi
domanassehi upāyāsehi parimuccati dukkhasmāti vadāmīti.
<p rend="subhead" sid="41">9, tatiyānudhammasuttaṃ</p>
<p n="85"/>Sāvatthiyaṁ. Tatra kho. Dhammānudhammapaṭipannassa bhikkhave
bhikkhuno ayamanudhammo hoti yaṁ rūpe dukkhānupassī vihareyya.
Vedanāya. Saññāya. Saṅkhāresu. Viññāṇe dukkhānupassī
vihareyya. So rūpe dukkhānupassī viharanto. Vedanāya.
Saññāya. Saṅkhāresu. Viññāṇe dukkhānupassī viharanto
rūpaṁ parijānāti. Vedanaṁ. Saññaṁ. Saṅkhāre. Viññāṇaṁ
parijānāti. So rūpaṁ parijānaṁ. Vedanaṁ. Saññaṁ. Saṅkhāre.
<pb n="3.52"/>
Viññāṇaṁ parijānaṁ parimuccati rūpamhā parimuccati vedanāya
parimuccati saññāya parimuccati saṅkhārehi parimuccati viññāṇamhā
parimuccati jātiyā jarāya maraṇena sokehi paridevehi dukkhehi
domanassehi upāyāsehi parimuccati dukkhasmāti vadāmīti.
<p rend="subhead" sid="42">10, catutthānudhammasuttaṃ</p>
<p n="86"/>Sāvatthiyaṁ. Tatra kho. Dhammānudhammapaṭipannassa bhikkhave
bhikkhuno ayamanudhammo hoti yaṁ rūpe anattānupassī vihareyya.
Vedanāya. Saññāya. Saṅkhāresu. Viññāṇe anattānupassī
vihareyya. So <note n="1">Ma. yo.</note> rūpe anattānupassī viharanto. Vedanāya.
Saññāya. Saṅkhāresu. Viññāṇe anattānupassī viharanto
rūpaṁ parijānāti. Vedanaṁ. Saññaṁ. Saṅkhāre. Viññāṇaṁ
parijānāti. So rūpaṁ parijānaṁ. Vedanaṁ. Saññaṁ. Saṅkhāre.
Viññāṇaṁ parijānaṁ parimuccati rūpamhā parimuccati vedanāya
parimuccati saññāya parimuccati saṅkhārehi parimuccati viññāṇamhā
parimuccati jātiyā jarāya maraṇena sokehi paridevehi dukkhehi
domanassehi upāyāsehi parimuccati dukkhasmāti vadāmīti.
Natumhākavaggo catuttho.
Tassuddānaṁ
natumhākena dve vuttā bhikkhūhi apare duve
ānandena ca dve vuttā anudhammehi dve dukāti.
<p rend="subhead" check="nosid">5, attadīpavaggo</p>
<p rend="subhead" sid="43">1, attadīpasuttaṃ</p>
<pb n="3.53"/>
Khandhasaṁyuttassa mūlapaṇṇāsake attadīpavaggo pañcamo
<p n="87"/>Sāvatthiyaṁ. Tatra kho. Attadīpā bhikkhave viharatha
attasaraṇā anaññasaraṇā dhammadīpā dhammasaraṇā anaññasaraṇā.
Attadīpānaṁ bhikkhave viharataṁ attasaraṇānaṁ anaññasaraṇānaṁ dhammadīpānaṁ
dhammasaraṇānaṁ anaññasaraṇānaṁ yonisova <note n="1">Yu. yoniyeva. Ma. yoni upaparikkhitabbā.</note> upaparikkhitabbo kiṁjātikā
sokaparidevadukkhadomanassupāyāsā kiṁpahotikāti. Kiṁjātikā ca bhikkhave
sokaparidevadukkhadomanassupāyāsā kiṁpahotikā. Idha bhikkhave assutavā
puthujjano ariyānaṁ adassāvī ariyadhammassa akovido ariyadhamme
avinīto sappurisānaṁ adassāvī sappurisadhammassa akovido sappurisadhamme
avinīto rūpaṁ attato samanupassati rūpavantaṁ vā attānaṁ
attani vā rūpaṁ rūpasmiṁ vā attānaṁ tassa taṁ rūpaṁ vipariṇamati
aññathā hoti tassa rūpavipariṇāmaññathābhāvā uppajjanti
sokaparidevadukkhadomanassupāyāsā. Vedanaṁ attato samanupassati
vedanāvantaṁ vā attānaṁ attani vā vedanaṁ vedanāya vā attānaṁ
tassa sā vedanā vipariṇamati aññathā hoti tassa vedanāvipariṇāmaññathābhāvā
uppajjanti sokaparidevadukkhadomanassupāyāsā.
Saññaṁ. Saṅkhāre attato samanupassati .pe. Viññāṇaṁ attato
samanupassati viññāṇavantaṁ vā attānaṁ attani vā viññāṇaṁ
viññāṇasmiṁ vā attānaṁ <pb ed="P" n="3.43" set="S"/>tassa taṁ viññāṇaṁ vipariṇamati aññathā
<pb n="3.54"/>
Hoti tassa viññāṇavipariṇāmaññathābhāvā uppajjanti
sokaparidevadukkhadomanassupāyāsā.
<p n="88"/>Rūpassa tveva bhikkhave aniccataṁ viditvā vipariṇāmaṁ virāgaṁ
nirodhaṁ pubbe ceva rūpaṁ etarahi ca sabbaṁ rūpaṁ aniccaṁ dukkhaṁ vipariṇāmadhammanti
evametaṁ yathābhūtaṁ sammappaññāya passato ye
sokaparidevadukkhadomanassupāyāsā te pahiyyanti tesaṁ pahānā na paritassati
aparitassaṁ sukhaṁ viharati sukhavihārī bhikkhu tadaṅganibbutoti vuccati.
Vedanāya tveva bhikkhave aniccataṁ viditvā vipariṇāmaṁ virāgaṁ nirodhaṁ
pubbe ceva vedanā etarahi ca sabbā vedanā aniccā dukkhā
vipariṇāmadhammāti evametaṁ yathābhūtaṁ sammappaññāya passato ye
sokaparidevadukkhadomanassupāyāsā te pahiyyanti tesaṁ pahānā na
paritassati aparitassaṁ sukhaṁ viharati sukhavihārī bhikkhu tadaṅganibbutoti
vuccati. Saññāya. Saṅkhārānaṁ tveva bhikkhave aniccataṁ viditvā
vipariṇāmaṁ virāgaṁ nirodhaṁ pubbe ceva saṅkhārā etarahi ca sabbe
saṅkhārā aniccā dukkhā vipariṇāmadhammāti evametaṁ yathābhūtaṁ sammappaññāya
passato ye sokaparidevadukkhadomanassupāyāsā te pahiyyanti
tesaṁ pahānā na paritassati aparitassaṁ sukhaṁ viharati sukhavihārī bhikkhu
tadaṅganibbutoti vuccati. Viññāṇassa tveva bhikkhave aniccataṁ
viditvā vipariṇāmaṁ virāgaṁ nirodhaṁ pubbe ceva viññāṇaṁ etarahi ca
sabbaṁ viññāṇaṁ aniccaṁ dukkhaṁ vipariṇāmadhammanti evametaṁ yathābhūtaṁ
<pb n="3.55"/>
Sammappaññāya passato ye sokaparidevadukkhadomanassupāyāsā te
pahiyyanti tesaṁ pahānā na paritassati aparitassaṁ sukhaṁ viharati
sukhavihārī bhikkhu tadaṅganibbutoti vuccatīti.
<p rend="subhead" sid="44">2, paṭipadāsuttaṃ</p>
<p n="89"/>Sāvatthiyaṁ. Tatra kho. <pb ed="P" n="3.44" set="S"/>Sakkāyasamudayagāminiñca vo
bhikkhave paṭipadaṁ desessāmi sakkāyanirodhagāminiñca paṭipadaṁ taṁ
suṇātha. Katamā ca bhikkhave sakkāyasamudayagāminī paṭipadā. Idha
bhikkhave assutavā puthujjano ariyānaṁ adassāvī ariyadhammassa akovido
ariyadhamme avinīto sappurisānaṁ adassāvī sappurisadhammassa akovido
sappurisadhamme avinīto rūpaṁ attato samanupassati rūpavantaṁ vā
attānaṁ attani vā rūpaṁ rūpasmiṁ vā attānaṁ vedanaṁ attato
.pe. Saññaṁ. Saṅkhāre. Viññāṇaṁ attato samanupassati
viññāṇavantaṁ vā attānaṁ attani vā viññāṇaṁ viññāṇasmiṁ
vā attānaṁ. Ayaṁ vuccati bhikkhave <note n="1">Ma. Yu. sakkāyasamudayagāminī paṭipadā.</note> sakkāyasamudayagāminī paṭipadāti.
Iti hidaṁ bhikkhave vuccati dukkhasamudayagāminī samanupassanāti
ayamevettha attho.
<p n="90"/>Katamā ca bhikkhave sakkāyanirodhagāminī paṭipadā. Idha
bhikkhave sutavā ariyasāvako ariyānaṁ dassāvī ariyadhammassa kovido
ariyadhamme suvinīto sappurisānaṁ dassāvī sappurisadhammassa kovido
sappurisadhamme suvinīto na rūpaṁ attato samanupassati na rūpavantaṁ
vā attānaṁ na attani vā rūpaṁ na rūpasmiṁ vā attānaṁ na
<pb n="3.56"/>
Vedanaṁ attato. Na saññaṁ. Na saṅkhāre. Na viññāṇaṁ attato
samanupassati na viññāṇavantaṁ vā attānaṁ na attani vā
viññāṇaṁ na viññāṇasmiṁ vā attānaṁ. Ayaṁ vuccati bhikkhave
sakkāyanirodhagāminī paṭipadāti. Iti hidaṁ bhikkhave vuccati
dukkhanirodhagāminī samanupassanāti ayamevettha atthoti.
<p rend="subhead" sid="45">3, aniccasuttaṃ</p>
<p n="91"/>Sāvatthiyaṁ. Tatra kho. Rūpaṁ bhikkhave aniccaṁ yadaniccaṁ
taṁ dukkhaṁ <pb ed="P" n="3.45" set="S"/>yaṁ dukkhaṁ tadanattā yadanattā taṁ netaṁ mama nesohamasmi
na meso attāti evametaṁ yathābhūtaṁ sammappaññāya daṭṭhabbaṁ.
Evametaṁ yathābhūtaṁ sammappaññāya passato cittaṁ virajjati vimuccati
anupādāya āsavehi. Vedanā aniccā. Saññā. Saṅkhārā.
Viññāṇaṁ aniccaṁ yadaniccaṁ taṁ dukkhaṁ yaṁ dukkhaṁ tadanattā yadanattā
taṁ netaṁ mama nesohamasmi na meso attāti evametaṁ yathābhūtaṁ
sammappaññāya daṭṭhabbaṁ. Evametaṁ yathābhūtaṁ sammappaññāya
passato cittaṁ virajjati vimuccati anupādāya āsavehi.
<p n="92"/>Rūpadhātuyā ce bhikkhave bhikkhuno cittaṁ virattaṁ vimuttaṁ
hoti anupādāya āsavehi. Vedanādhātuyā ce. Saññādhātuyā
ce. Saṅkhāradhātuyā ce. Viññāṇadhātuyā ce bhikkhave bhikkhuno
cittaṁ virattaṁ vimuttaṁ hoti anupādāya āsavehi. Vimuttattā
ṭhitaṁ ṭhitattā santusitaṁ santusitattā na paritassati aparitassaṁ
paccattaññeva parinibbāyati. Khīṇā jāti vusitaṁ brahmacariyaṁ
<pb n="3.57"/>
Kataṁ karaṇīyaṁ nāparaṁ itthattāyāti pajānātīti.
<p rend="subhead" sid="46">4, dutiyāniccasuttaṃ</p>
<p n="93"/>Sāvatthiyaṁ. Tatra kho. Rūpaṁ bhikkhave aniccaṁ yadaniccaṁ
taṁ dukkhaṁ yaṁ dukkhaṁ tadanattā yadanattā taṁ netaṁ mama nesohamasmi
na meso attāti evametaṁ yathābhūtaṁ sammappaññāya daṭṭhabbaṁ.
Vedanā aniccā. Saññā aniccā. Saṅkhārā aniccā. Viññāṇaṁ
aniccaṁ yadaniccaṁ taṁ dukkhaṁ yaṁ dukkhaṁ tadanattā yadanattā taṁ
netaṁ mama nesohamasmi na meso attāti evametaṁ yathābhūtaṁ
sammappaññāya daṭṭhabbaṁ. Evametaṁ yathābhūtaṁ sammappaññāya
passato pubbantānudiṭṭhiyo na honti pubbantānudiṭṭhīnaṁ asati
aparantānudiṭṭhiyo na honti aparantānudiṭṭhīnaṁ asati thāmasā
parāmāso na hoti. Thāmasā parāmāse asati rūpasmiṁ vedanāya
saññāya saṅkhāresu viññāṇasmiṁ cittaṁ virajjati vimuccati anupādāya
āsavehi. Vimuttattā ṭhitaṁ ṭhitattā santusitaṁ santusitattā na
paritassati aparitassaṁ paccattaññeva parinibbāyati. Khīṇā jāti
vusitaṁ brahmacariyaṁ kataṁ karaṇīyaṁ nāparaṁ itthattāyāti pajānātīti.
<p rend="subhead" sid="47">5, samanupassanāsuttaṃ</p>
<p n="94"/>Sāvatthiyaṁ. Tatra kho. Ye hi keci bhikkhave samaṇā
vā brāhmaṇā vā anekavihitaṁ attānaṁ samanupassamānā samanupassanti
sabbe te pañcupādānakkhandhe samanupassanti etesaṁ vā
aññataraṁ. Katame pañca. Idha bhikkhave assutavā puthujjano ariyānaṁ
adassāvī .pe. Sappurisadhamme avinīto rūpaṁ attato samanupassati
<pb n="3.58"/>
Rūpavantaṁ vā attānaṁ attani vā rūpaṁ rūpasmiṁ vā attānaṁ.
Vedanaṁ. Saññaṁ. Saṅkhāre. Viññāṇaṁ attato samanupassati
viññāṇavantaṁ vā attānaṁ attani vā viññāṇaṁ viññāṇasmiṁ
vā attānaṁ. Iti ayañceva samanupassanā <note n="1">Po. samanupassanāti. Ma. samanupassati.</note> asmīti cassa adhigataṁ
hoti. Asmīti kho pana bhikkhave adhigate atha pañcannaṁ indriyānaṁ
avakkanti hoti cakkhundriyassa sotindriyassa ghānindriyassa
jivhindriyassa kāyindriyassa. Atthi bhikkhave mano atthi dhammā atthi
avijjādhātu. Avijjāsamphassajena bhikkhave vedayitena phuṭṭhassa
assutavato puthujjanassa asmītipissa hoti ayamahamasmītipissa hoti
bhavissantipissa hoti na bhavissantipissa hoti rūpī bhavissantipissa
hoti arūpī bhavissantipissa hoti saññī bhavissantipissa hoti
asaññī bhavissantipissa hoti nevasaññināsaññī bhavissantipissa
hoti. <pb ed="P" n="3.47" set="S"/>Tiṭṭhanti kho pana bhikkhave tattheva pañcindriyāni athettha
sutavato ariyasāvakassa avijjā pahīyati vijjā uppajjati tassa
avijjāvirāgā vijjuppādā asmītipissa na hoti ayamahamasmītipissa
na hoti bhavissantipissa na hoti na bhavissantipissa na
hoti rūpī bhavissantipissa na hoti arūpī bhavissantipissa na hoti
saññī bhavissantipissa na hoti asaññī bhavissantipissa na hoti
nevasaññināsaññī bhavissantipissa na hotīti.
<p rend="subhead" sid="48">6, khandhasuttaṃ</p>
<p n="95"/>Sāvatthiyaṁ. Tatra kho. Pañca ca bhikkhave khandhe
<pb n="3.59"/>
Desessāmi pañcupādānakkhandhe ca taṁ suṇātha. Katame ca
bhikkhave pañcakkhandhā. Yaṅkiñci bhikkhave rūpaṁ atītānāgatapaccuppannaṁ
ajjhattaṁ vā bahiddhā vā oḷārikaṁ vā sukhumaṁ vā hīnaṁ vā paṇītaṁ
vā yaṁ dūre santike vā. Ayaṁ vuccati rūpakkhandho. Yā kāci
vedanā. Yā kāci saññā. Ye keci saṅkhārā atītānāgatapaccuppannā
paccuppannā ajjhattā vā bahiddhā vā oḷārikā vā sukhumā
vā hīnā vā paṇītā vā ye dūre santike vā. Ayaṁ vuccati
saṅkhārakkhandho. Yaṅkiñci viññāṇaṁ atītānāgatapaccuppannaṁ ajjhattaṁ
vā bahiddhā vā oḷārikaṁ vā sukhumaṁ vā hīnaṁ vā paṇītaṁ vā yaṁ
dūre santike vā. Ayaṁ vuccati viññāṇakkhandho. Ime vuccanti
bhikkhave pañcakkhandhā.
<p n="96"/>Katame ca bhikkhave pañcupādānakkhandhā. Yaṅkiñci bhikkhave
rūpaṁ atītānāgatapaccuppannaṁ ajjhattaṁ vā bahiddhā vā oḷārikaṁ
vā sukhumaṁ vā hīnaṁ vā paṇītaṁ vā yaṁ dūre santike vā sāsavaṁ
upādāniyaṁ. Ayaṁ vuccati rūpūpādānakkhandho. Yā kāci vedanā
.pe. Yā dūre santike vā sāsavā upādāniyā. Ayaṁ vuccati
vedanūpādānakkhandho. Yā kāci saññā .pe. Yā dūre santike
vā sāsavā upādāniyā. Ayaṁ vuccati saññūpādānakkhandho. Ye
keci saṅkhārā .pe. Sāsavā upādāniyā. Ayaṁ vuccati
saṅkhārūpādānakkhandho. <pb ed="P" n="3.48" set="S"/>Yaṅkiñci viññāṇaṁ atītānāgatapaccuppannaṁ
<pb n="3.60"/>
.pe. Yaṁ dūre santike vā sāsavaṁ upādāniyaṁ. Ayaṁ vuccati
viññāṇūpādānakkhandho. Ime vuccanti bhikkhave pañcupādānakkhandhāti.
<p rend="subhead" sid="49">7, soṇasuttaṃ</p>
<p n="97"/>Evamme sutaṁ ekaṁ samayaṁ bhagavā rājagahe viharati
veḷuvane kalandakanivāpe. Atha kho soṇo gahapatiputto yena
bhagavā tenupasaṅkami upasaṅkamitvā .pe. Ekamantaṁ nisinnaṁ kho
soṇaṁ gahapatiputtaṁ bhagavā etadavoca ye hi keci soṇa samaṇā
vā brāhmaṇā vā aniccena rūpena dukkhena vipariṇāmadhammena
seyyohamasmīti vā samanupassanti sadisohamasmīti vā samanupassanti
hīnohamasmīti vā samanupassanti kimaññatra <note n="1">Yu. kimaññattha. sabbattha idīsameva.</note> yathābhūtassa adassanā.
Aniccāya vedanāya dukkhāya vipariṇāmadhammāya seyyohamasmīti vā
samanupassanti sadisohamasmīti vā samanupassanti hīnohamasmīti
vā samanupassanti kimaññatra yathābhūtassa adassanā. Aniccāya
saññāya. Aniccehi saṅkhārehi dukkhehi vipariṇāmadhammehi
seyyohamasmīti vā samanupassanti sadisohamasmīti vā samanupassanti
hīnohamasmīti vā samanupassanti kimaññatra yathābhūtassa adassanā.
Aniccena viññāṇena dukkhena vipariṇāmadhammena seyyohamasmīti vā
samanupassanti sadisohamasmīti vā samanupassanti hīnohamasmīti vā
samanupassanti kimaññatra yathābhūtassa adassanā.
<p n="98"/>Ye ca kho keci soṇa samaṇā vā brāhmaṇā vā
aniccena rūpena dukkhena vipariṇāmadhammena seyyohamasmītipi na
<pb n="3.61"/>
Samanupassanti sadisohamasmītipi na samanupassanti <pb ed="P" n="3.49" set="S"/>hīnohamasmītipi
na samanupassanti kimaññatra yathābhūtassa dassanā. Aniccāya
vedanāya. Aniccāya saññāya. Aniccehi saṅkhārehi. Aniccena
viññāṇena dukkhena vipariṇāmadhammena seyyohamasmītipi na
samanupassanti sadisohamasmītipi na samanupassanti hīnohamasmītipi na
samanupassanti kimaññatra yathābhūtassa dassanā.
<p n="99"/>Taṁ kiṁ maññasi soṇa rūpaṁ niccaṁ vā aniccaṁ vāti.
Aniccaṁ bhante. Yaṁ panāniccaṁ dukkhaṁ vā taṁ sukhaṁ vāti. Dukkhaṁ
bhante. Yaṁ panāniccaṁ dukkhaṁ vipariṇāmadhammaṁ kallaṁ nu taṁ
samanupassituṁ etaṁ mama esohamasmi eso me attāti. No hetaṁ
bhante. Vedanā niccā vā aniccā vāti. Aniccā bhante.
Saññā. Saṅkhārā. Viññāṇaṁ niccaṁ vā aniccaṁ vāti. Aniccaṁ
bhante. Yaṁ panāniccaṁ dukkhaṁ vā taṁ sukhaṁ vāti. Dukkhaṁ bhante.
Yaṁ panāniccaṁ dukkhaṁ vipariṇāmadhammaṁ kallaṁ nu taṁ samanupassituṁ
etaṁ mama esohamasmi eso me attāti. No hetaṁ bhante.
<p n="100"/>Tasmā tiha soṇa yaṅkiñci rūpaṁ atītānāgatapaccuppannaṁ
ajjhattaṁ vā bahiddhā vā oḷārikaṁ vā sukhumaṁ vā hīnaṁ vā paṇītaṁ
vā yaṁ dūre santike vā sabbaṁ rūpaṁ netaṁ mama nesohamasmi
na meso attāti evametaṁ yathābhūtaṁ sammappaññāya daṭṭhabbaṁ.
Yā kāci vedanā. Yā kāci saññā. Ye keci saṅkhārā.
<pb n="3.62"/>
Yaṅkiñci viññāṇaṁ atītānāgatapaccuppannaṁ <pb ed="P" n="3.50" set="S"/>ajjhattaṁ vā bahiddhā
vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike
vā sabbaṁ viññāṇaṁ netaṁ mama nesohamasmi na meso attāti
evametaṁ yathābhūtaṁ sammappaññāya daṭṭhabbaṁ.
Evaṁ passaṁ soṇa sutavā ariyasāvako rūpasmiṁpi nibbindati
vedanāyapi nibbindati saññāyapi nibbindati saṅkhāresupi
nibbindati viññāṇasmiṁpi nibbindati nibbindaṁ virajjati virāgā
vimuccati vimuttasmiṁ vimuttamiti ñāṇaṁ hoti. Khīṇā jāti
vusitaṁ brahmacariyaṁ kataṁ karaṇīyaṁ nāparaṁ itthattāyāti pajānātīti.
<p rend="subhead" sid="50">8, dutiyasoṇasuttaṃ</p>
<p n="101"/>Evamme sutaṁ ekaṁ samayaṁ bhagavā rājagahe viharati veḷuvane
kalandakanivāpe. Atha kho soṇo gahapatiputto yena bhagavā
tenupasaṅkami upasaṅkamitvā bhagavantaṁ abhivādetvā ekamantaṁ nisīdi.
Ekamantaṁ nisinnaṁ kho soṇaṁ gahapatiputtaṁ bhagavā etadavoca ye hi
keci soṇa samaṇā vā brāhmaṇā vā rūpaṁ nappajānanti
rūpasamudayaṁ nappajānanti rūpanirodhaṁ nappajānanti rūpanirodhagāminīpaṭipadaṁ
nappajānanti. Vedanaṁ nappajānanti vedanāsamudayaṁ nappajānanti
vedanānirodhaṁ nappajānanti vedanānirodhagāminīpaṭipadaṁ nappajānanti.
Saññaṁ nappajānanti .pe. Saṅkhāre nappajānanti saṅkhārasamudayaṁ
nappajānanti saṅkhāranirodhaṁ nappajānanti saṅkhāranirodhagāminīpaṭipadaṁ
nappajānanti. Viññāṇaṁ nappajānanti viññāṇasamudayaṁ nappajānanti
<pb n="3.63"/>
Viññāṇanirodhaṁ nappajānanti viññāṇanirodhagāminīpaṭipadaṁ nappajānanti.
Namete soṇa samaṇā vā brāhmaṇā vā samaṇesu vā
samaṇasammatā brāhmaṇesu vā brāhmaṇasammatā na ca pana
te āyasmanto sāmaññatthaṁ vā brāhmaññatthaṁ vā diṭṭheva
dhamme sayaṁ abhiññā sacchikatvā upasampajja viharanti.
<p n="102"/>Ye ca kho keci soṇa samaṇā vā brāhmaṇā vā
rūpaṁ <pb ed="P" n="3.51" set="S"/>pajānanti rūpasamudayaṁ pajānanti rūpanirodhaṁ pajānanti
rūpanirodhagāminīpaṭipadaṁ pajānanti. Vedanaṁ pajānanti .pe. Saññaṁ
pajānanti. Saṅkhāre pajānanti. Viññāṇaṁ pajānanti viññāṇasamudayaṁ
pajānanti viññāṇanirodhaṁ pajānanti viññāṇanirodhagāminīpaṭipadaṁ
pajānanti. Te khome soṇa samaṇā vā brāhmaṇā
vā samaṇesu ceva samaṇasammatā brāhmaṇesu ca brāhmaṇasammatā
te ca panāyasmanto sāmaññatthañca brāhmaññatthañca diṭṭheva
dhamme sayaṁ abhiññā sacchikatvā upasampajja viharantīti.
<p rend="subhead" sid="51">9, nandikkhayasuttaṃ</p>
<p n="103"/>Sāvatthiyaṁ. Tatra kho .pe. Etadavoca aniccaññeva
bhikkhave bhikkhu rūpaṁ aniccanti passati sāssa hoti sammādiṭṭhi
sammā passaṁ nibbindati. Nandikkhayā rāgakkhayo rāgakkhayā
nandikkhayo nandirāgakkhayā cittaṁ vimuttaṁ suvimuttanti vuccati.
Aniccaññeva bhikkhave bhikkhu vedanaṁ aniccāti passati sāssa
hoti sammādiṭṭhi sammā passaṁ nibbindati. Nandikkhayā rāgakkhayo
<pb n="3.64"/>
Rāgakkhayā nandikkhayo nandirāgakkhayā cittaṁ vimuttaṁ suvimuttanti
vuccati. Aniccaññeva bhikkhave bhikkhu saññaṁ aniccāti passati
.pe. Anicce yeva bhikkhave bhikkhu saṅkhāre aniccāti passati
sāssa hoti sammādiṭṭhi sammā passaṁ nibbindati. Nandikkhayā
rāgakkhayo rāgakkhayā nandikkhayo nandirāgakkhayā cittaṁ vimuttaṁ
suvimuttanti vuccati. Aniccaññeva bhikkhave bhikkhu viññāṇaṁ
aniccanti passati sāssa hoti sammādiṭṭhi sammā passaṁ
nibbindati nandikkhayā rāgakkhayo rāgakkhayā nandikkhayo
nandirāgakkhayā cittaṁ vimuttaṁ suvimuttanti vuccatīti.
<p rend="subhead" sid="52">10, dutiyanandikkhayasuttaṃ</p>
<p n="104"/>Sāvatthiyaṁ. Tatra kho .pe. Etadavoca <pb ed="P" n="3.52" set="S"/>rūpaṁ bhikkhave
yoniso manasikarotha rūpāniccatañca yathābhūtaṁ samanupassatha. Rūpaṁ
bhikkhave bhikkhu yoniso manasikaronto rūpāniccatañca yathābhūtaṁ
samanupassanto rūpasmiṁ nibbindati nandikkhayā rāgakkhayo rāgakkhayā
nandikkhayo nandirāgakkhayā cittaṁ vimuttaṁ suvimuttanti vuccati.
Vedanaṁ bhikkhave yoniso manasikarotha vedanāniccatañca yathābhūtaṁ
samanupassatha. Vedanaṁ bhikkhave bhikkhu yoniso manasikaronto vedanāniccatañca
yathābhūtaṁ samanupassanto vedanāya nibbindati nandikkhayā
rāgakkhayo rāgakkhayā nandikkhayo nandirāgakkhayā cittaṁ vimuttaṁ
suvimuttanti vuccati. Saññaṁ bhikkhave. Saṅkhāre bhikkhave yoniso
manasikarotha saṅkhārāniccatañca yathābhūtaṁ samanupassatha. Saṅkhāre
<pb n="3.65"/>
Bhikkhave bhikkhu yoniso manasikaronto saṅkhārāniccatañca yathābhūtaṁ
samanupassanto saṅkhāresu nibbindati. Nandikkhayā rāgakkhayo
rāgakkhayā nandikkhayo nandirāgakkhayā cittaṁ vimuttaṁ suvimuttanti
vuccati. Viññāṇaṁ bhikkhave yoniso manasikarotha viññāṇāniccatañca
yathābhūtaṁ samanupassatha. Viññāṇaṁ bhikkhave bhikkhu
yoniso manasikaronto viññāṇāniccatañca yathābhūtaṁ samanupassanto
viññāṇasmiṁ nibbindati. Nandikkhayā rāgakkhayo rāgakkhayā
nandikkhayo nandirāgakkhayā cittaṁ vimuttaṁ suvimuttanti vuccatīti.
Attadīpavaggo pañcamo.
Tassuddānaṁ
attadīpā paṭipadā dve ca honti aniccatā
samanupassanā khandhā dve soṇā dve nandikkhayena cāti.
Mūlapaṇṇāsakaṁ samattaṁ.
Tassa mūlapaṇṇāsakavaggassuddānaṁ
nakulapitā anicco ca bhārena natumhākena ca
attadīpena paṇṇāso paṭhamo tena vuccatīti.
<p rend="subhead" check="nosid">6, upayavaggo</p>
<p rend="subhead" sid="53">1, upayasuttaṃ</p>
<pb n="3.66"/>
Khandhasaṁyuttassa majjhimapaṇṇāsake upāyavaggo paṭhamo
<p n="105"/>Sāvatthiyaṁ. Tatra kho .pe. Etadavoca upāyo
bhikkhave avimutto anupāyo vimutto. Rūpūpāyaṁ vā bhikkhave
viññāṇaṁ tiṭṭhamānaṁ tiṭṭheyya rūpārammaṇaṁ rūpappatiṭṭhaṁ nandūpasevanaṁ
vuḍḍhiṁ virūḷhiṁ vepullaṁ āpajjeyya .pe. Saṅkhārūpāyaṁ vā
bhikkhave viññāṇaṁ tiṭṭhamānaṁ tiṭṭheyya saṅkhārārammaṇaṁ saṅkhārappatiṭṭhaṁ
nandūpasevanaṁ vuḍḍhiṁ virūḷhiṁ vepullaṁ āpajjeyya. Yo
bhikkhave evaṁ vadeyya ahaṁ aññatra rūpā aññatra vedanāya
aññatra saññāya aññatra saṅkhārehi viññāṇassa āgatiṁ vā
gatiṁ vā cutiṁ vā upapattiṁ vā vuḍḍhiṁ vā virūḷhiṁ vā vepullaṁ
vā paññapessāmīti netaṁ ṭhānaṁ vijjati. Rūpadhātuyā ce bhikkhave
bhikkhuno. Vedanādhātuyā ce bhikkhave bhikkhuno. Saññādhātuyā
ce bhikkhave bhikkhuno. Saṅkhāradhātuyā ce bhikkhave bhikkhuno.
Viññāṇadhātuyā ce bhikkhave bhikkhuno rāgo pahīno hoti rāgassa
pahānā vocchijjatārammaṇaṁ patiṭṭhā viññāṇassa na hoti
tadappatiṭṭhitaṁ viññāṇaṁ avirūḷhaṁ anabhisaṅkhacca <pb ed="P" n="3.54" set="S"/>vimuttaṁ vimuttattā
ṭhitaṁ ṭhitattā santusitaṁ santusitattā na paritassati aparitassaṁ
paccattaññeva parinibbāyati. Khīṇā jāti vusitaṁ brahmacariyaṁ
kataṁ karaṇīyaṁ nāparaṁ itthattāyāti pajānātīti.
<p rend="subhead" sid="54">2, bījasuttaṃ</p>
<pb n="3.67"/>
<p n="106"/>Sāvatthiyaṁ. Tatra kho. Pañcimāni bhikkhave bījajātāni.
Katamāni pañca. Mūlabījaṁ khandhabījaṁ phalabījaṁ aggabījaṁ bījabījaññeva
pañcamaṁ. Imāni cassu bhikkhave pañca bījajātāni akkhaṇḍāni
apūtikāni avātātapappahatāni <note n="1">Yu. avātātapahatāni.</note> sārādāni sukhasayitāni paṭhavī ca
nāssa āpo ca nāssa. Api numāni bhikkhave pañca bījajātāni
vuḍḍhiṁ virūḷhiṁ vepullaṁ āpajjeyyunti. No hetaṁ bhante. Imāni
cassu bhikkhave pañca bījajātāni akkhaṇḍāni <note n="2">Yu. khaṇḍāni.</note> .pe. Sukhasayitāni
paṭhavī ca assa āpo ca assa. Api numāni bhikkhave pañca
bījajātāni vuḍḍhiṁ virūḷhiṁ vepullaṁ āpajjeyyunti. Evaṁ bhante.
<p n="107"/>Seyyathāpi bhikkhave paṭhavīdhātu evaṁ catasso viññāṇaṭṭhitiyo
daṭṭhabbā. Seyyathāpi bhikkhave āpodhātu evaṁ nandirāgo
daṭṭhabbo. Seyyathāpi bhikkhave pañca bījajātāni evaṁ
viññāṇaṁ sāhāraṁ daṭṭhabbaṁ. Rūpūpāyaṁ <note n="3">Ma. rupupayaṁ.</note> vā <note n="4">Ma. vāsaddo  natthi.</note> bhikkhave viññāṇaṁ
tiṭṭhamānaṁ <pb ed="P" n="3.55" set="S"/>tiṭṭheyya rūpārammaṇaṁ rūpappatiṭṭhaṁ nandūpasevanaṁ vuḍḍhiṁ
virūḷhiṁ vepullaṁ āpajjeyya. Vedanūpāyaṁ vā bhikkhave viññāṇaṁ
tiṭṭhamānaṁ tiṭṭheyya .pe. Nandūpasevanaṁ vuḍḍhiṁ virūḷhiṁ vepullaṁ
āpajjeyya. Saññūpāyaṁ vā .pe. Saṅkhārūpāyaṁ vā bhikkhave
viññāṇaṁ tiṭṭhamānaṁ tiṭṭheyya saṅkhārārammaṇaṁ saṅkhārappatiṭṭhaṁ
nandūpasevanaṁ vuḍḍhiṁ virūḷhiṁ vepullaṁ āpajjeyya. Yo bhikkhave
evaṁ vadeyya ahaṁ aññatra rūpā aññatra vedanāya aññatra
<pb n="3.68"/>
Saññāya aññatra saṅkhārehi viññāṇassa āgatiṁ vā gatiṁ vā
cutiṁ vā upapattiṁ vā vuḍḍhiṁ vā virūḷhiṁ vā vepullaṁ vā
paññapessāmīti netaṁ ṭhānaṁ vijjati. Rūpadhātuyā ce bhikkhave bhikkhuno
rāgo pahīno hoti rāgassa pahānā vocchijjatārammaṇaṁ patiṭṭhā
viññāṇassa na hoti. Vedanādhātuyā ce. Saññādhātuyā
ce. Saṅkhāradhātuyā ce. Viññāṇadhātuyā ce bhikkhave bhikkhuno
rāgo pahīno hoti rāgassa pahānā vocchijjatārammaṇaṁ patiṭṭhā
viññāṇassa na hoti. Tadappatiṭṭhitaṁ viññāṇaṁ avirūḷhaṁ anabhisaṅkhacca <note n="1">Yu. anabhisaṅkhārañca.</note>
vimuttaṁ vimuttattā ṭhitaṁ ṭhitattā santusitaṁ santusitattā
na paritassati aparitassaṁ paccattaññeva parinibbāyati. Khīṇā
jāti .pe. Nāparaṁ itthattāyāti pajānātīti.
<p rend="subhead" sid="55">3, udānasuttaṃ</p>
<p n="108"/>Sāvatthī. Tatra kho. Bhagavā udānaṁ udānesi no
cassaṁ <note n="2">Yu. cassa.</note> no ca me siyā na bhavissati <note n="3">Ma. nābhavissa.</note> na me bhavissatīti evaṁ
vimuccamāno <note n="4">Ma. adhimuccamāno. </note> bhikkhu chindeyya orambhāgiyāni saññojanānīti.
<p n="109"/>Evaṁ vutte aññataro bhikkhu bhagavantaṁ etadavoca
yathākathaṁ pana bhante no cassaṁ no ca me siyā na bhavissati
na me bhavissatīti evaṁ vimuccamāno <note n="5">Yu. adhimuccamāno.</note> bhikkhu chindeyya orambhāgiyāni
saññojanānīti. Idha bhikkhu assutavā puthujjano ariyānaṁ adassāvī
.pe. Sappurisadhamme avinīto rūpaṁ attato samanupassati rūpavantaṁ
<pb n="3.69"/>
Vā attānaṁ attani vā rūpaṁ rūpasmiṁ vā attānaṁ. Vedanaṁ.
Saññaṁ. Saṅkhāre. Viññāṇaṁ attato samanupassati viññāṇavantaṁ
vā attānaṁ attani vā viññāṇaṁ viññāṇasmiṁ vā attānaṁ.
So aniccaṁ rūpaṁ aniccaṁ rūpanti yathābhūtaṁ nappajānāti aniccaṁ
vedanaṁ aniccā vedanāti yathābhūtaṁ nappajānāti aniccaṁ saññaṁ
aniccā saññāti yathābhūtaṁ nappajānāti anicce saṅkhāre aniccā
saṅkhārāti yathābhūtaṁ nappajānāti aniccaṁ viññāṇaṁ aniccaṁ
viññāṇanti yathābhūtaṁ nappajānāti. Dukkhaṁ rūpaṁ dukkhaṁ rūpanti
yathābhūtaṁ nappajānāti dukkhaṁ vedanaṁ. Dukkhaṁ saññaṁ. Dukkhe
saṅkhāre. Dukkhaṁ viññāṇaṁ dukkhaṁ viññāṇanti yathābhūtaṁ nappajānāti.
Anattaṁ rūpaṁ anattaṁ rūpanti yathābhūtaṁ nappajānāti anattaṁ
vedanaṁ. Anattaṁ saññaṁ. Anatte saṅkhāre. Anattaṁ viññāṇaṁ
anattaṁ viññāṇanti yathābhūtaṁ nappajānāti. Saṅkhataṁ rūpaṁ saṅkhataṁ
rūpanti yathābhūtaṁ nappajānāti saṅkhataṁ vedanaṁ. Saṅkhataṁ saññaṁ.
Saṅkhate saṅkhāre. Saṅkhataṁ viññāṇaṁ saṅkhataṁ viññāṇanti yathābhūtaṁ
nappajānāti. Rūpaṁpi <note n="1">Ma. Yu. rūpaṁ vibhavissatīti.</note> bhavissatīti yathābhūtaṁ nappajānāti vedanāpi
bhavissati. Saññāpi bhavissati. Saṅkhārāpi bhavissanti.
Viññāṇampi bhavissatīti yathābhūtaṁ nappajānāti.
<p n="110"/><pb ed="P" n="3.57" set="S"/>Sutavā ca kho bhikkhu <note n="2">Yu. bhikkhave.</note> ariyasāvako ariyānaṁ dassāvī
ariyadhammassa kovido ariyadhamme suvinīto sappurisānaṁ dassāvī
<pb n="3.70"/>
Sappurisadhammassa kovido sappurisadhamme suvinīto na rūpaṁ attato
samanupassati .pe. Na vedanaṁ. Na saññaṁ. Na saṅkhāre. Na
viññāṇaṁ attato samanupassati. So aniccaṁ rūpaṁ aniccaṁ
rūpanti yathābhūtaṁ pajānāti aniccaṁ vedanaṁ. Aniccaṁ saññaṁ.
Anicce saṅkhāre. Aniccaṁ viññāṇaṁ aniccaṁ viññāṇanti
yathābhūtaṁ pajānāti. Dukkhaṁ rūpaṁ .pe. Dukkhaṁ viññāṇaṁ. Anattaṁ
rūpaṁ .pe. Anattaṁ viññāṇaṁ. Saṅkhataṁ rūpaṁ .pe. Saṅkhataṁ
viññāṇaṁ saṅkhataṁ viññāṇanti yathābhūtaṁ pajānāti. Rūpaṁpi
bhavissatīti yathābhūtaṁ pajānāti vedanā. Saññā. Saṅkhārā.
Viññāṇampi bhavissatīti yathābhūtaṁ pajānāti. So rūpassa vibhavā
vedanāya vibhavā saññāya vibhavā saṅkhārānaṁ vibhavā viññāṇassa
vibhavā. Evaṁ kho bhikkhu no cassaṁ no ca me siyā na
bhavissati na me bhavissatīti evaṁ vimuccamāno bhikkhu chindeyya
orambhāgiyāni saññojanānīti.
<p n="111"/>Evaṁ vimuccamāno bhante bhikkhu chindeyya orambhāgiyāni
saññojanāni. Kathaṁ pana bhante jānato kathaṁ passato anantarā
āsavānaṁ khayo hotīti. Idha bhikkhu assutavā puthujjano .pe. <note n="1">Po. Ma. Yu. peyyālo natthi.</note>
Atasitāye ṭhāne tāsaṁ āpajjati. Tāso heso bhikkhu assutavato
puthujjanassa no cassaṁ no ca me siyā na bhavissati na me
bhavissatīti. Sutavā ca kho bhikkhu ariyasāvako .pe. Atasitāye
<pb n="3.71"/>
Ṭhāne na tāsaṁ āpajjati. Na heso bhikkhu tāso sutavato ariyasāvakassa
no cassaṁ no ca me siyā na bhavissati na me bhavissatīti.
Rūpūpāyaṁ vā bhikkhu viññāṇaṁ tiṭṭhamānaṁ tiṭṭheyya rūpārammaṇaṁ
rūpappatiṭṭhaṁ nandūpasevanaṁ vuḍḍhiṁ virūḷhiṁ vepullaṁ āpajjeyya.
Vedanūpāyaṁ vā bhikkhu. Saññūpāyaṁ vā bhikkhu. Saṅkhārūpāyaṁ vā bhikkhu
viññāṇaṁ tiṭṭhamānaṁ tiṭṭheyya saṅkhārārammaṇaṁ saṅkhārappatiṭṭhaṁ nandūpasevanaṁ
vuḍḍhiṁ virūḷhiṁ vepullaṁ āpajjeyya. So <note n="1">Po. Ma. yo.</note> bhikkhu evaṁ vadeyya
ahamaññatra rūpā aññatra vedanāya aññatra saññāya aññatra
saṅkhārehi viññāṇassa āgatiṁ vā gatiṁ vā cutiṁ vā upapattiṁ vā
vuḍḍhiṁ vā virūḷhiṁ vā vepullaṁ vā paññapessāmīti netaṁ ṭhānaṁ
vijjati. Rūpadhātuyā ce bhikkhu bhikkhuno rāgo pahīno hoti rāgassa
pahānā vocchijjatārammaṇaṁ patiṭṭhā viññāṇassa na hoti. Vedanādhātuyā
ce bhikkhu bhikkhuno. Saññādhātuyā ce bhikkhu bhikkhuno.
Saṅkhāradhātuyā ce bhikkhu bhikkhuno. Viññāṇadhātuyā ce bhikkhu
bhikkhuno rāgo pahīno hoti rāgassa pahānā vocchijjatārammaṇaṁ
patiṭṭhā viññāṇassa na hoti. Tadappatiṭṭhitaṁ viññāṇaṁ avirūḷhaṁ
anabhisaṅkhacca vimuttaṁ vimuttattā ṭhitaṁ ṭhitattā santusitaṁ santusitattā
na paritassati aparitassaṁ paccattaññeva parinibbāyati. Khīṇā jāti
.pe. Nāparaṁ itthattāyāti pajānāti. Evaṁ kho bhikkhu jānato
evaṁ passato anantarā āsavānaṁ khayo hotīti.
<p rend="subhead" sid="56">4, upādānaparipavattasuttaṃ</p>
<pb n="3.72"/>
<p n="112"/>Sāvatthī. Tatra kho. Pañcime bhikkhave upādānakkhandhā.
Katame pañca. Seyyathīdaṁ. Rūpūpādānakkhandho <pb ed="P" n="3.59" set="S"/>vedanūpādānakkhandho
saññūpādānakkhandho saṅkhārūpādānakkhandho viññāṇūpādānakkhandho.
Yāvakīvañcāhaṁ bhikkhave ime pañcupādānakkhandhe
catuparivaṭṭaṁ yathābhūtaṁ na abbhaññāsiṁ neva tāvāhaṁ bhikkhave
sadevake loke samārake sabrahmake sassamaṇabrāhmaṇiyā pajāya
sadevamanussāya anuttaraṁ sammāsambodhiṁ abhisambuddho <note n="1">Ma. Yu. abhisambuddhoti.</note> paccaññāsiṁ.
Yato ca khvāhaṁ bhikkhave ime pañcupādānakkhandhe catuparivaṭṭaṁ
yathābhūtaṁ abbhaññāsiṁ athāhaṁ bhikkhave sadevake .pe. Sadevamanussāya
anuttaraṁ sammāsambodhiṁ abhisambuddho paccaññāsiṁ.
Kathaṁ <note n="2">Ma. kathañca.</note> catuparivaṭṭaṁ. Rūpaṁ abbhaññāsiṁ rūpasamudayaṁ abbhaññāsiṁ
rūpanirodhaṁ abbhaññāsiṁ rūpanirodhagāminīpaṭipadaṁ abbhaññāsiṁ vedanaṁ
abbhaññāsiṁ. Saññaṁ. Saṅkhāre. Viññāṇaṁ abbhaññāsiṁ
viññāṇasamudayaṁ abbhaññāsiṁ viññāṇanirodhaṁ abbhaññāsiṁ
viññāṇanirodhagāminīpaṭipadaṁ abbhaññāsiṁ.
<p n="113"/>Katamañca bhikkhave rūpaṁ. Cattāro ca mahābhūtā catunnañca
mahābhūtānaṁ upādāyarūpaṁ. Idaṁ vuccati bhikkhave rūpaṁ. Āhārasamudayā
rūpasamudayo āhāranirodhā rūpanirodho ayameva ariyo
aṭṭhaṅgiko maggo rūpanirodhagāminīpaṭipadā. Seyyathīdaṁ. Sammādiṭṭhi
.pe. Sammāsamādhi. Ye hi keci bhikkhave samaṇā vā
<pb n="3.73"/>
Brāhmaṇā vā evaṁ rūpaṁ abhiññāya evaṁ rūpasamudayaṁ abhiññāya
evaṁ rūpanirodhaṁ abhiññāya evaṁ rūpanirodhagāminīpaṭipadaṁ abhiññāya
rūpassa nibbidāya virāgāya nirodhāya paṭipannā te supaṭipannā
ye supaṭipannā te imasmiṁ dhammavinaye gādhanti. Ye ca kho
keci bhikkhave samaṇā vā brāhmaṇā vā evaṁ rūpaṁ abhiññāya
evaṁ rūpasamudayaṁ abhiññāya evaṁ rūpanirodhaṁ abhiññāya evaṁ
rūpanirodhagāminīpaṭipadaṁ abhiññāya rūpassa nibbidā virāgā nirodhā
anupādā vimuttā te suvimuttā ye suvimuttā te kebalino <note n="1">Po. Ma. Yu. kevalino.</note>
ye kebalino vaṭṭaṁ tesaṁ natthi paññāpanāya.
<p n="114"/>Katamā ca bhikkhave vedanā. Cha yime bhikkhave <pb ed="P" n="3.60" set="S"/>vedanākāyā
cakkhusamphassajā vedanā sotasamphassajā vedanā ghānasamphassajā
vedanā jivhāsamphassajā vedanā kāyasamphassajā vedanā manosamphassajā
vedanā. Ayaṁ vuccati bhikkhave vedanā. Phassasamudayā
vedanāsamudayo phassanirodhā vedanānirodho ayameva ariyo aṭṭhaṅgiko
maggo vedanānirodhagāminīpaṭipadā. Seyyathīdaṁ. Sammādiṭṭhi .pe.
Sammāsamādhi. Ye hi keci bhikkhave samaṇā vā brāhmaṇā
vā evaṁ vedanaṁ abhiññāya evaṁ vedanāsamudayaṁ abhiññāya evaṁ
vedanānirodhaṁ abhiññāya evaṁ vedanānirodhagāminīpaṭipadaṁ abhiññāya
vedanāya nibbidāya virāgāya nirodhāya paṭipannā te supaṭipannā
ye supaṭipannā te imasmiṁ dhammavinaye gādhanti. Ye ca kho
<pb n="3.74"/>
Keci bhikkhave samaṇā vā brāhmaṇā vā evaṁ vedanaṁ abhiññāya
evaṁ vedanāsamudayaṁ abhiññāya evaṁ vedanānirodhaṁ abhiññāya evaṁ
vedanānirodhagāminīpaṭipadaṁ abhiññāya .pe. Vaṭṭaṁ tesaṁ natthi
paññāpanāya.
<p n="115"/>Katamā ca bhikkhave saññā. Cha yime bhikkhave saññākāyā
rūpasaññā saddasaññā gandhasaññā rasasaññā phoṭṭhabbasaññā
dhammasaññā. Ayaṁ vuccati bhikkhave saññā. Phassasamudayā
saññāsamudayo phassanirodhā saññānirodho ayameva ariyo
aṭṭhaṅgiko maggo saññānirodhagāminīpaṭipadā. Seyyathīdaṁ. Sammādiṭṭhi
.pe. Sammāsamādhi. Ye hi keci bhikkhave samaṇā vā
brāhmaṇā vā evaṁ saññaṁ abhiññāya .pe. Vaṭṭaṁ tesaṁ natthi
paññāpanāya.
<p n="116"/>Katame ca bhikkhave saṅkhārā. Cha yime bhikkhave cetanākāyā
rūpasañcetanā saddasañcetanā gandhasañcetanā rasasañcetanā
phoṭṭhabbasañcetanā dhammasañcetanā. Ime vuccanti bhikkhave
saṅkhārā. Phassasamudayā saṅkhārasamudayo phassanirodhā saṅkhāranirodho
ayameva ariyo aṭṭhaṅgiko maggo saṅkhāranirodhagāminīpaṭipadā.
Seyyathīdaṁ. Sammādiṭṭhi .pe. Sammāsamādhi. Ye hi
keci bhikkhave samaṇā vā brāhmaṇā vā evaṁ saṅkhāre abhiññāya
evaṁ saṅkhārasamudayaṁ abhiññāya evaṁ saṅkhāranirodhaṁ abhiññāya evaṁ
<pb n="3.75"/>
Saṅkhāranirodhagāminīpaṭipadaṁ abhiññāya saṅkhārānaṁ nibbidāya <pb ed="P" n="3.61" set="S"/>virāgāya
nirodhāya paṭipannā te supaṭipannā ye supaṭipannā te imasmiṁ
dhammavinaye gādhanti. Ye ca kho keci bhikkhave samaṇā vā
brāhmaṇā vā evaṁ saṅkhāre abhiññāya evaṁ saṅkhārasamudayaṁ
abhiññāya evaṁ saṅkhāranirodhaṁ abhiññāya evaṁ saṅkhāranirodhagāminīpaṭipadaṁ
abhiññāya saṅkhārānaṁ nibbidā virāgā nirodhā anupādā
vimuttā te suvimuttā ye suvimuttā te kebalino ye kebalino
vaṭṭaṁ tesaṁ natthi paññāpanāya.
<p n="117"/>Katamañca bhikkhave viññāṇaṁ. Cha yime bhikkhave viññāṇakāyā
cakkhuviññāṇaṁ sotaviññāṇaṁ ghānaviññāṇaṁ jivhāviññāṇaṁ
kāyaviññāṇaṁ manoviññāṇaṁ. Idaṁ vuccati bhikkhave viññāṇaṁ.
Nāmarūpasamudayā viññāṇasamudayo nāmarūpanirodhā viññāṇanirodho
ayameva ariyo aṭṭhaṅgiko maggo viññāṇanirodhagāminīpaṭipadā.
Seyyathīdaṁ. Sammādiṭṭhi .pe. Sammāsamādhi. Ye hi keci
bhikkhave samaṇā vā brāhmaṇā vā evaṁ viññāṇaṁ abhiññāya
evaṁ viññāṇasamudayaṁ abhiññāya evaṁ viññāṇanirodhaṁ abhiññāya
evaṁ viññāṇanirodhagāminīpaṭipadaṁ abhiññāya viññāṇassa nibbidāya
virāgāya nirodhāya paṭipannā te supaṭipannā ye supaṭipannā
te imasmiṁ dhammavinaye gādhanti. Ye ca kho keci bhikkhave samaṇā
vā brāhmaṇā vā evaṁ viññāṇaṁ abhiññāya evaṁ viññāṇasamudayaṁ
<pb n="3.76"/>
Abhiññāya evaṁ viññāṇanirodhaṁ abhiññāya evaṁ viññāṇanirodhagāminīpaṭipadaṁ
abhiññāya viññāṇassa nibbidā virāgā nirodhā
anupādā vimuttā te suvimuttā ye suvimuttā te kebalino
ye kebalino vaṭṭaṁ tesaṁ natthi paññāpanāyāti.
<p rend="subhead" sid="57">5, sattaṭṭhānasuttaṃ</p>
<p n="118"/>Evamme sutaṁ ekaṁ samayaṁ bhagavā sāvatthiyaṁ viharati
jetavane anāthapiṇḍikassa ārāme. Tatra kho bhagavā bhikkhū
āmantesi bhikkhavoti. Bhadanteti te bhikkhū bhagavato paccassosuṁ.
Bhagavā etadavoca sattaṭṭhānakusalo bhikkhave bhikkhu tividhūpaparikkhī
imasmiṁ dhammavinaye kebalī vusitavā uttamapurisoti vuccati. Kathañca
bhikkhave bhikkhu sattaṭṭhānakusalo hoti. <pb ed="P" n="3.62" set="S"/>Idha bhikkhave bhikkhu rūpaṁ
pajānāti rūpasamudayaṁ pajānāti rūpanirodhaṁ pajānāti rūpanirodhagāminīpaṭipadaṁ
pajānāti. Rūpassa assādaṁ pajānāti rūpassa ādīnavaṁ
pajānāti rūpassa nissaraṇaṁ pajānāti. Vedanaṁ pajānāti. Saññaṁ.
Saṅkhāre. Viññāṇaṁ pajānāti viññāṇasamudayaṁ pajānāti
viññāṇanirodhaṁ pajānāti viññāṇanirodhagāminīpaṭipadaṁ pajānāti.
Viññāṇassa assādaṁ pajānāti viññāṇassa ādīnavaṁ pajānāti
viññāṇassa nissaraṇaṁ pajānāti.
<p n="119"/>Katamañca bhikkhave rūpaṁ. Cattāro ca mahābhūtā
catunnañca mahābhūtānaṁ upādāyarūpaṁ. Idaṁ vuccati bhikkhave rūpaṁ.
Āhārasamudayā rūpasamudayo āhāranirodhā rūpanirodho ayameva
<pb n="3.77"/>
Ariyo aṭṭhaṅgiko maggo rūpanirodhagāminīpaṭipadā. Seyyathīdaṁ.
Sammādiṭṭhi .pe. Sammāsamādhi. Yaṁ rūpaṁ paṭicca uppajjati
sukhaṁ somanassaṁ ayaṁ rūpassa assādo yaṁ rūpaṁ aniccaṁ dukkhaṁ
vipariṇāmadhammaṁ ayaṁ rūpassa ādīnavo yo rūpasmiṁ chandarāgavinayo
chandarāgappahānaṁ idaṁ rūpassa nissaraṇaṁ. Ye hi keci bhikkhave
samaṇā vā brāhmaṇā vā evaṁ rūpaṁ abhiññāya evaṁ rūpasamudayaṁ
abhiññāya evaṁ rūpanirodhaṁ abhiññāya evaṁ rūpanirodhagāminīpaṭipadaṁ
abhiññāya evaṁ rūpassa assādaṁ abhiññāya evaṁ rūpassa ādīnavaṁ
abhiññāya evaṁ rūpassa nissaraṇaṁ abhiññāya rūpassa nibbidāya
virāgāya nirodhāya paṭipannā te supaṭipannā ye supaṭipannā
te imasmiṁ dhammavinaye gādhanti. Ye ca kho keci bhikkhave
samaṇā vā brāhmaṇā vā evaṁ rūpaṁ abhiññāya evaṁ rūpasamudayaṁ
abhiññāya evaṁ rūpanirodhaṁ abhiññāya evaṁ rūpanirodhagāminīpaṭipadaṁ
abhiññāya evaṁ rūpassa assādaṁ abhiññāya evaṁ rūpassa ādīnavaṁ
abhiññāya evaṁ rūpassa <pb ed="P" n="3.63" set="S"/>nissaraṇaṁ abhiññāya rūpassa nibbidā
virāgā nirodhā anupādā vimuttā te suvimuttā ye suvimuttā
te kebalino ye kebalino vaṭṭaṁ tesaṁ natthi paññāpanāya.
<p n="120"/>Katamā ca bhikkhave vedanā. Cha yime bhikkhave vedanākāyā
cakkhusamphassajā vedanā .pe. Manosamphassajā vedanā.
Ayaṁ vuccati bhikkhave vedanā. Phassasamudayā vedanāsamudayo
<pb n="3.78"/>
Phassanirodhā vedanānirodho ayameva ariyo aṭṭhaṅgiko maggo
vedanānirodhagāminīpaṭipadā. Seyyathīdaṁ. Sammādiṭṭhi .p.
Sammāsamādhi. Yaṁ vedanaṁ paṭicca uppajjati sukhaṁ somanassaṁ ayaṁ
vedanāya assādo yā <note n="1">Yu. yaṁ.</note> vedanā aniccā dukkhā vipariṇāmadhammā
ayaṁ vedanāya ādīnavo yo vedanāya chandarāgavinayo chandarāgappahānaṁ
idaṁ vedanāya nissaraṇaṁ. Ye hi keci bhikkhave
samaṇā vā brāhmaṇā vā evaṁ vedanaṁ abhiññāya evaṁ vedanāsamudayaṁ
abhiññāya evaṁ vedanānirodhaṁ abhiññāya evaṁ vedanānirodhagāminīpaṭipadaṁ
abhiññāya evaṁ vedanāya assādaṁ abhiññāya evaṁ
vedanāya ādīnavaṁ abhiññāya evaṁ vedanāya nissaraṇaṁ abhiññāya
vedanāya nibbidāya virāgāya nirodhāya paṭipannā te supaṭipannā
ye supaṭipannā te imasmiṁ dhammavinaye gādhanti. Ye ca kho
keci bhikkhave samaṇā vā brāhmaṇā vā evaṁ vedanaṁ abhiññāya
.pe. Vaṭṭaṁ tesaṁ natthi paññāpanāya.
<p n="121"/>Katamā ca bhikkhave saññā. Cha yime bhikkhave saññākāyā
rūpasaññā saddasaññā gandhasaññā rasasaññā phoṭṭhabbasaññā
dhammasaññā. Ayaṁ vuccati bhikkhave saññā. Phassasamudayā saññāsamudayo
phassanirodhā saññānirodho ayameva ariyo aṭṭhaṅgiko
maggo saññānirodhagāminīpaṭipadā. Seyyathīdaṁ. Sammādiṭṭhi .pe.
Sammāsamādhi .pe. Vaṭṭaṁ tesaṁ natthi paññāpanāya.
<pb n="3.79"/>
<p n="122"/>Katame ca bhikkhave saṅkhārā. Cha yime bhikkhave cetanākāyā
rūpasañcetanā .pe. Dhammasañcetanā. Ime vuccanti
bhikkhave saṅkhārā. Phassasamudayā saṅkhārasamudayo phassanirodhā
saṅkhāranirodho <pb ed="P" n="3.64" set="S"/>ayameva ariyo aṭṭhaṅgiko maggo saṅkhāranirodhagāminīpaṭipadā.
Seyyathīdaṁ. Sammādiṭṭhi .pe. Sammāsamādhi.
Yaṁ saṅkhāre paṭicca uppajjati sukhaṁ somanassaṁ ayaṁ saṅkhārānaṁ
assādo ye saṅkhārā aniccā dukkhā vipariṇāmadhammā ayaṁ
saṅkhārānaṁ ādīnavo yo saṅkhāresu chandarāgavinayo chandarāgappahānaṁ
idaṁ saṅkhārānaṁ nissaraṇaṁ. Ye hi keci bhikkhave samaṇā
vā brāhmaṇā vā evaṁ saṅkhāre abhiññāya evaṁ saṅkhārasamudayaṁ
abhiññāya evaṁ saṅkhāranirodhaṁ abhiññāya evaṁ saṅkhāranirodhagāminīpaṭipadaṁ
abhiññāya .pe. Saṅkhārānaṁ nibbidāya virāgāya nirodhāya
paṭipannā te supaṭipannā ye supaṭipannā te imasmiṁ dhammavinaye
gādhanti .pe. Vaṭṭaṁ tesaṁ natthi paññāpanāya.
<p n="123"/>Katamañca bhikkhave viññāṇaṁ. Cha yime bhikkhave
viññāṇakāyā cakkhuviññāṇaṁ sotaviññāṇaṁ ghānaviññāṇaṁ
jivhāviññāṇaṁ kāyaviññāṇaṁ manoviññāṇaṁ. Idaṁ vuccati bhikkhave
viññāṇaṁ. Nāmarūpasamudayā viññāṇasamudayo nāmarūpanirodhā
viññāṇanirodho ayameva ariyo aṭṭhaṅgiko maggo viññāṇanirodhagāminīpaṭipadā.
Seyyathīdaṁ. Sammādiṭṭhi .pe. Sammāsamādhi.
<pb n="3.80"/>
Yaṁ viññāṇaṁ paṭicca uppajjati sukhaṁ somanassaṁ ayaṁ viññāṇassa
assādo yaṁ viññāṇaṁ aniccaṁ dukkhaṁ vipariṇāmadhammaṁ ayaṁ viññāṇassa
ādīnavo yo viññāṇasmiṁ chandarāgavinayo chandarāgappahānaṁ
idaṁ viññāṇassa nissaraṇaṁ. Ye hi keci bhikkhave samaṇā vā
brāhmaṇā vā evaṁ viññāṇaṁ abhiññāya evaṁ viññāṇasamudayaṁ
abhiññāya evaṁ viññāṇanirodhaṁ abhiññāya evaṁ viññāṇanirodhagāminīpaṭipadaṁ
abhiññāya evaṁ viññāṇassa assādaṁ abhiññāya
evaṁ viññāṇassa ādīnavaṁ abhiññāya evaṁ viññāṇassa nissaraṇaṁ
abhiññāya viññāṇassa nibbidāya virāgāya nirodhāya paṭipannā te
supaṭipannā ye supaṭipannā te imasmiṁ dhammavinaye gādhanti. <pb ed="P" n="3.65" set="S"/>Ye
ca kho keci bhikkhave samaṇā vā brāhmaṇā vā evaṁ viññāṇaṁ
abhiññāya evaṁ viññāṇasamudayaṁ abhiññāya evaṁ viññāṇanirodhaṁ
abhiññāya evaṁ viññāṇanirodhagāminīpaṭipadaṁ abhiññāya evaṁ
viññāṇassa assādaṁ abhiññāya evaṁ viññāṇassa ādīnavaṁ abhiññāya
evaṁ viññāṇassa nissaraṇaṁ abhiññāya viññāṇassa nibbidā
virāgā nirodhā anupādā vimuttā te suvimuttā ye suvimuttā
te kebalino ye kebalino vaṭṭaṁ tesaṁ natthi paññāpanāya.
Evaṁ kho bhikkhave bhikkhu sattaṭṭhānakusalo hoti.
<p n="124"/>Kathañca bhikkhave bhikkhu tividhūpaparikkhī hoti. Idha bhikkhave
bhikkhu dhātuso upaparikkhati āyatanaso upaparikkhati paṭiccasamuppādaso
<pb n="3.81"/>
Upaparikkhati. Evaṁ kho bhikkhave bhikkhu tividhūpaparikkhī hoti.
Sattaṭṭhānakusalo bhikkhave bhikkhu tividhūpaparikkhī imasmiṁ dhammavinaye
kebalī vusitavā uttamapurisoti vuccatīti.
<p rend="subhead" sid="58">6, sammāsambuddhasuttaṃ</p>
<p n="125"/>Sāvatthī. Tatra kho. Tathāgato bhikkhave arahaṁ
sammāsambuddho rūpassa nibbidā virāgā nirodhā anupādā vimutto
sammāsambuddhoti vuccati. Bhikkhupi bhikkhave paññāvimutto rūpassa
nibbidā virāgā nirodhā anupādā vimutto paññāvimuttoti vuccati.
Tathāgato bhikkhave arahaṁ sammāsambuddho vedanāya nibbidā virāgā
nirodhā anupādā vimutto sammāsambuddhoti vuccati. Bhikkhupi
bhikkhave paññāvimutto vedanāya nibbidā .pe. Paññāvimuttoti
vuccati. Tathāgato bhikkhave arahaṁ sammāsambuddho saññāya.
Saṅkhārānaṁ. Viññāṇassa nibbidā virāgā <pb ed="P" n="3.66" set="S"/>nirodhā anupādā
vimutto sammāsambuddhoti vuccati. Bhikkhupi bhikkhave paññāvimutto
viññāṇassa nibbidā virāgā nirodhā anupādā vimutto paññāvimuttoti
vuccati.
<p n="126"/>Tatra <note n="1">Po. Ma. Yu. etthantare khosaddo dissati.</note> bhikkhave ko viseso ko adhippāyaso kiṁ
nānākaraṇaṁ tathāgatassa arahato sammāsambuddhassa paññāvimuttena
bhikkhunāti. Bhagavaṁmūlakā no bhante dhammā bhagavaṁnettikā bhagavaṁpaṭisaraṇā
sādhu vata bhante bhagavantaññeva paṭibhātu etassa
bhāsitassa attho bhagavato sutvā bhikkhū dhāressantīti. Tenahi
<pb n="3.82"/>
Bhikkhave suṇātha sādhukaṁ manasikarotha bhāsissāmīti. Evaṁ bhanteti
kho te bhikkhū bhagavato paccassosuṁ. Bhagavā etadavoca tathāgato
bhikkhave arahaṁ sammāsambuddho anuppannassa maggassa uppādetā
asañjātassa maggassa sañjānetā anakkhātassa maggassa akkhātā
maggaññū maggavidū maggakovido <note n="1">Po. maggāmaggakovido.</note>. Maggānugā ca bhikkhave etarahi
sāvakā viharanti pacchā samannāgatā. Ayaṁ kho bhikkhave viseso
ayaṁ adhippāyaso idaṁ nānākaraṇaṁ tathāgatassa arahato sammāsambuddhassa
paññāvimuttena bhikkhunāti.
<p rend="subhead" sid="59">7, anattalakkhaṇasuttaṃ</p>
<p n="127"/>Ekaṁ samayaṁ bhagavā bārāṇasiyaṁ viharati isipatane
migadāye. Tatra kho bhagavā pañcavaggiye bhikkhū āmantesi .pe.
Etadavoca rūpaṁ bhikkhave anattā. Rūpañca hidaṁ bhikkhave attā
abhavissa na yidaṁ rūpaṁ ābādhāya saṁvatteyya labbhetha ca rūpe
evaṁ me rūpaṁ hotu evaṁ me rūpaṁ mā ahosīti. Yasmā ca
kho bhikkhave rūpaṁ anattā tasmā rūpaṁ ābādhāya saṁvattati na
ca labbhati rūpe evaṁ me rūpaṁ hotu evaṁ me rūpaṁ mā ahosīti.
Vedanā bhikkhave <note n="2">Sī. Ma. bhikkhaveti pāṭho na dissati.</note> anattā. Vedanā ca hidaṁ bhikkhave attā
abhavissa na yidaṁ vedanā ābādhāya saṁvatteyya labbhetha <pb ed="P" n="3.67" set="S"/>ca
vedanāya evaṁ me vedanā hotu evaṁ me vedanā mā ahosīti.
Yasmā ca kho bhikkhave vedanā anattā tasmā vedanā ābādhāya
<pb n="3.83"/>
Saṁvattati na ca labbhati vedanāya evaṁ me vedanā hotu evaṁ
me vedanā mā ahosīti. Saññā bhikkhave anattā. Saṅkhārā
bhikkhave anattā. Saṅkhārā ca hidaṁ bhikkhave attā abhavissaṁsu
na yidaṁ saṅkhārā ābādhāya saṁvatteyyuṁ labbhetha ca saṅkhāresu
evaṁ me saṅkhārā hontu evaṁ me saṅkhārā mā ahesunti.
Yasmā ca kho bhikkhave saṅkhārā anattā tasmā saṅkhārā ābādhāya
saṁvattanti na ca labbhati saṅkhāresu evaṁ me saṅkhārā hontu
evaṁ me saṅkhārā mā ahesunti. Viññāṇaṁ bhikkhave anattā.
Viññāṇañca hidaṁ bhikkhave attā abhavissa na yidaṁ viññāṇaṁ
ābādhāya saṁvatteyya labbhetha ca viññāṇe evaṁ me viññāṇaṁ
hotu evaṁ me viññāṇaṁ mā ahosīti. Yasmā ca kho bhikkhave
viññāṇaṁ anattā tasmā viññāṇaṁ ābādhāya saṁvattati na
ca labbhati viññāṇe evaṁ me viññāṇaṁ hotu evaṁ me
viññāṇaṁ mā ahosīti.
<p n="128"/>Taṁ kiṁ maññatha bhikkhave rūpaṁ niccaṁ vā aniccaṁ vāti.
Aniccaṁ bhante. Yaṁ panāniccaṁ dukkhaṁ vā taṁ sukhaṁ vāti.
Dukkhaṁ bhante. Yaṁ panāniccaṁ dukkhaṁ vipariṇāmadhammaṁ kallaṁ nu taṁ
samanupassituṁ etaṁ mama esohamasmi eso me attāti. No
hetaṁ bhante. Vedanā. Saññā. Saṅkhārā. Viññāṇaṁ niccaṁ
vā aniccaṁ vāti. Aniccaṁ bhante. Yaṁ panāniccaṁ dukkhaṁ vā
<pb n="3.84"/>
Taṁ sukhaṁ vāti. <pb ed="P" n="3.68" set="S"/>Dukkhaṁ bhante. Yaṁ panāniccaṁ dukkhaṁ vipariṇāmadhammaṁ
kallaṁ nu taṁ samanupassituṁ etaṁ mama esohamasmi eso me
attāti. No hetaṁ bhante.
<p n="129"/>Tasmā tiha bhikkhave yaṅkiñci rūpaṁ atītānāgatapaccuppannaṁ
ajjhattaṁ vā bahiddhā vā oḷārikaṁ vā sukhumaṁ vā hīnaṁ
vā paṇītaṁ vā yaṁ dūre santike vā sabbaṁ rūpaṁ netaṁ mama
nesohamasmi na meso attāti evametaṁ yathābhūtaṁ sammappaññāya
daṭṭhabbaṁ. Yā kāci vedanā atītānāgatapaccuppannā .pe.
Yā dūre santike vā sabbā vedanā netaṁ mama nesohamasmi
na meso attāti evametaṁ yathābhūtaṁ sammappaññāya daṭṭhabbaṁ.
Yā kāci saññā. Ye keci saṅkhārā atītānāgatapaccuppannā
.pe. Ye dūre santike vā sabbe saṅkhārā netaṁ mama
nesohamasmi na meso attāti evametaṁ yathābhūtaṁ sammappaññāya
daṭṭhabbaṁ. Yaṅkiñci viññāṇaṁ atītānāgatapaccuppannaṁ ajjhattaṁ
vā bahiddhā vā oḷārikaṁ vā sukhumaṁ vā hīnaṁ vā paṇītaṁ vā yaṁ
dūre santike vā sabbaṁ viññāṇaṁ netaṁ mama nesohamasmi na
meso attāti evametaṁ yathābhūtaṁ sammappaññāya daṭṭhabbaṁ.
<p n="130"/>Evaṁ passaṁ bhikkhave sutavā ariyasāvako rūpasmiṁpi
nibbindati vedanāyapi nibbindati saññāyapi nibbindati saṅkhāresupi
nibbindati viññāṇasmiṁpi nibbindati nibbindaṁ virajjati
<pb n="3.85"/>
Virāgā vimuccati. Vimuttasmiṁ vimuttamiti <note n="1">vimuttamhītīti vā pāṭho.</note> ñāṇaṁ hoti. Khīṇā
jāti vusitaṁ brahmacariyaṁ kataṁ karaṇīyaṁ nāparaṁ itthattāyāti
pajānātīti.
Idamavoca bhagavā. Attamanā pañcavaggiyā bhikkhū bhagavato
bhāsitaṁ abhinanduṁ <note n="2">Po. abhinandunti.</note>. Imasmiñca pana veyyākaraṇasmiṁ bhaññamāne
pañcavaggiyānaṁ bhikkhūnaṁ anupādāya āsavehi cittāni vimucciṁsūti.
<p rend="subhead" sid="60">8, mahālisuttaṃ</p>
<p n="131"/>Ekaṁ samayaṁ bhagavā vesāliyaṁ viharati mahāvane kūṭāgārasālāyaṁ.
Atha kho mahali <note n="3">Po. Ma. Yu. mahāli.</note> licchavī yena bhagavā tenupasaṅkami
.pe. <pb ed="P" n="3.69" set="S"/>Ekamantaṁ nisinno kho mahali licchavī bhagavantaṁ etadavoca
pūraṇo bhante kassapo evamāha natthi hetu natthi paccayo
sattānaṁ saṅkilesāya ahetū appaccayā sattā saṅkilissanti
natthi hetu natthi paccayo sattānaṁ visuddhiyā ahetū appaccayā
sattā visujjhantīti. Idha bhagavā kimāhāti. Atthi mahali hetu
atthi paccayo sattānaṁ saṅkilesāya sahetū sappaccayā sattā
saṅkilissanti atthi mahali hetu atthi paccayo sattānaṁ visuddhiyā
sahetū sappaccayā sattā visujjhantīti. Katamo pana bhante hetu
katamo paccayo sattānaṁ saṅkilesāya kathaṁ sahetū sappaccayā
sattā saṅkilissantīti. Rūpañca hidaṁ mahali ekantadukkhaṁ abhavissa
dukkhānupatitaṁ dukkhāvakkantaṁ anavakkantaṁ sukhena na yidaṁ sattā
<pb n="3.86"/>
Rūpasmiṁ sārajjeyyuṁ. Yasmā ca kho mahali rūpaṁ sukhaṁ sukhānupatitaṁ
sukhāvakkantaṁ anavakkantaṁ <note n="1">Po. avakkantaṁ dukkhena.</note> dukkhena tasmā sattā rūpasmiṁ sārajjanti
sārāgā saññujjanti saññogā saṅkilissanti. Ayaṁpi <note n="2">Ma. ayaṁ.</note> kho mahali
hetu ayaṁ paccayo sattānaṁ saṅkilesāya. Evaṁpi <note n="3">Ma. evaṁ.</note> sahetū sappaccayā
sattā saṅkilissanti. Vedanā ca hidaṁ mahali ekantadukkhā abhavissa
dukkhānupatitā dukkhāvakkantā anavakkantā sukhena na yidaṁ sattā
vedanāya sārajjeyyuṁ. Yasmā ca kho mahali vedanā sukhā sukhānupatitā
sukhāvakkantā <pb ed="P" n="3.70" set="S"/>anavakkantā dukkhena tasmā sattā
vedanāya sārajjanti sārāgā saññujjanti saññogā saṅkilissanti.
Ayaṁpi kho mahali hetu ayaṁ paccayo sattānaṁ saṅkilesāya.
Evaṁpi sahetū sappaccayā sattā saṅkilissanti. Saññā ca hidaṁ
mahali. Saṅkhārā ca hidaṁ mahali ekantadukkhā abhavissaṁsu dukkhānupatitā
dukkhāvakkantā anavakkantā sukhena na yidaṁ sattā
saṅkhāresu sārajjeyyuṁ. Yasmā ca kho mahali saṅkhārā sukhā
sukhānupatitā sukhāvakkantā anavakkantā dukkhena tasmā sattā
saṅkhāresu sārajjanti sārāgā saññujjanti saññogā saṅkilissanti.
Ayaṁpi kho mahali hetu ayaṁ paccayo sattānaṁ saṅkilesāya.
Evaṁpi sahetū sappaccayā sattā saṅkilissanti. Viññāṇañca hidaṁ
mahali ekantadukkhaṁ abhavissa dukkhānupatitaṁ dukkhāvakkantaṁ anavakkantaṁ
sukhena na yidaṁ sattā viññāṇasmiṁ sārajjeyyuṁ. Yasmā ca
<pb n="3.87"/>
Kho mahali viññāṇaṁ sukhaṁ sukhānupatitaṁ sukhāvakkantaṁ anavakkantaṁ
dukkhena tasmā sattā viññāṇasmiṁ sārajjanti sārāgā
saññujjanti saññogā saṅkilissanti. Ayaṁpi kho mahali hetu
ayaṁ paccayo sattānaṁ saṅkilesāya. Evaṁpi sahetū sappaccayā
sattā saṅkilissantīti.
<p n="132"/>Katamo pana bhante hetu katamo paccayo sattānaṁ
visuddhiyā kathaṁ sahetū sappaccayā sattā visujjhantīti. Rūpañca
hidaṁ mahali ekantasukhaṁ abhavissa sukhānupatitaṁ sukhāvakkantaṁ anavakkantaṁ
dukkhena na yidaṁ sattā rūpasmiṁ nibbindeyyuṁ. Yasmā ca kho
mahali rūpaṁ dukkhaṁ dukkhānupatitaṁ dukkhāvakkantaṁ anavakkantaṁ <note n="1">Po. avakkantaṁ dukkhena.</note> sukhena
tasmā sattā rūpasmiṁ nibbindanti nibbindaṁ virajjanti virāgā
visujjhanti. Ayaṁpi kho mahali hetu ayaṁ paccayo sattānaṁ
visuddhiyā. Evaṁpi sahetū sappaccayā sattā visujjhanti. Vedanā
ca hidaṁ mahali ekantasukhā abhavissa .pe. Saññā ca hidaṁ mahali.
Saṅkhārā ca hidaṁ mahali ekantasukhā abhavissaṁsu. Viññāṇañca
hidaṁ mahali ekantasukhaṁ abhavissa sukhānupatitaṁ sukhāvakkantaṁ anavakkantaṁ
dukkhena na yidaṁ sattā viññāṇasmiṁ nibbindeyyuṁ. Yasmā ca
kho mahali viññāṇaṁ dukkhaṁ dukkhānupatitaṁ dukkhāvakkantaṁ anavakkantaṁ <note n="2">Po. avakkantaṁ dukkhena.</note>
sukhena tasmā sattā viññāṇasmiṁ nibbindanti nibbindaṁ virajjanti
virāgā visujjhanti. <pb ed="P" n="3.71" set="S"/>Ayaṁpi kho mahali hetu ayaṁ paccayo sattānaṁ
<pb n="3.88"/>
Visuddhiyā. Evaṁpi sahetū sappaccayā sattā visujjhantīti.
<p rend="subhead" sid="61">9, ādittasuttaṃ</p>
<p n="133"/>Sāvatthī. Tatra kho. Rūpaṁ bhikkhave ādittaṁ vedanā
ādittā saññā ādittā saṅkhārā ādittā viññāṇaṁ
ādittaṁ. Evaṁ passaṁ bhikkhave sutavā ariyasāvako rūpasmiṁpi nibbindati
vedanāyapi. Saññāyapi. Saṅkhāresupi. Viññāṇasmiṁpi nibbindati
nibbindaṁ virajjati .pe. Nāparaṁ itthattāyāti pajānātīti.
<p rend="subhead" sid="62">10, niruttipathasuttaṃ</p>
<p n="134"/>Sāvatthī. Tatra kho. Tayome bhikkhave niruttipathā
adhivacanapathā paññattipathā asaṅkiṇṇā asaṅkiṇṇapubbā
na saṅkiyanti na saṅkiyissanti appaṭikuṭṭhā samaṇehi brāhmaṇehi
viññūhi. Katame tayo. Yaṁ <note n="1">Yu. etthantare hisaddo dissati.</note> bhikkhave rūpaṁ atītaṁ niruddhaṁ vipariṇataṁ
ahosīti tassa saṅkhā ahosīti tassa samaññā ahosīti tassa
paññatti na tassa saṅkhā atthīti na tassa saṅkhā bhavissatīti.
Yā vedanā atītā niruddhā vipariṇatā ahosīti tassā saṅkhā
ahosīti tassā samaññā ahosīti tassā paññatti na tassā
saṅkhā atthīti na tassā saṅkhā bhavissatīti. Yā saññā
.pe. Ye saṅkhārā atītā niruddhā vipariṇatā ahesunti tesaṁ
saṅkhā ahesunti tesaṁ samaññā ahesunti tesaṁ paññatti na
tesaṁ saṅkhā atthīti na tesaṁ saṅkhā bhavissantīti. <pb ed="P" n="3.72" set="S"/>Yaṁ viññāṇaṁ
atītaṁ niruddhaṁ vipariṇataṁ ahosīti tassa saṅkhā ahosīti tassa
samaññā ahosīti tassa paññatti na tassa saṅkhā atthīti
<pb n="3.89"/>
Na tassa saṅkhā bhavissatīti.
<p n="135"/>Yaṁ bhikkhave rūpaṁ ajātaṁ apātubhūtaṁ bhavissatīti tassa
saṅkhā bhavissatīti tassa samaññā bhavissatīti tassa paññatti
na tassa saṅkhā atthīti na tassa saṅkhā ahosīti. Yā
vedanā ajātā apātubhūtā bhavissatīti tassā saṅkhā bhavissatīti
tassā samaññā bhavissatīti tassā paññatti na tassā saṅkhā
atthīti na tassā saṅkhā ahosīti. Yā saññā. Ye saṅkhārā
ajātā apātubhūtā bhavissantīti tesaṁ saṅkhā bhavissantīti tesaṁ
samaññā bhavissantīti tesaṁ paññatti na tesaṁ saṅkhā atthīti
na tesaṁ saṅkhā ahesunti. Yaṁ viññāṇaṁ ajātaṁ apātubhūtaṁ
bhavissatīti tassa saṅkhā bhavissatīti tassa samaññā bhavissatīti
tassa paññatti na tassa saṅkhā atthīti na tassa saṅkhā
ahosīti.
<p n="136"/>Yaṁ bhikkhave rūpaṁ jātaṁ pātubhūtaṁ atthīti tassa saṅkhā
atthīti tassa samaññā atthīti tassa paññatti na tassa saṅkhā
ahosīti na tassa saṅkhā bhavissatīti. Yā vedanā jātā
pātubhūtā .pe. Atthīti tassā paññatti na tassā saṅkhā
ahosīti na tassā saṅkhā bhavissatīti. Yā saññā. Ye
saṅkhārā jātā pātubhūtā atthīti tesaṁ saṅkhā atthīti tesaṁ
samaññā atthīti tesaṁ paññatti na tesaṁ saṅkhā ahesunti na
<pb n="3.90"/>
Tesaṁ saṅkhā bhavissantīti. Yaṁ viññāṇaṁ jātaṁ pātubhūtaṁ atthīti
tassa saṅkhā atthīti tassa samaññā atthīti tassa paññatti
na tassa saṅkhā ahosīti na tassa saṅkhā bhavissatīti. Ime
kho bhikkhave tayo niruttipathā adhivacanapathā paññattipathā asaṅkiṇṇā
asaṅkiṇṇapubbā na saṅkiyanti <pb ed="P" n="3.73" set="S"/>na saṅkiyissanti appaṭikuṭṭhā samaṇehi
brāhmaṇehi viññūhi.
<p n="137"/>Yepi te bhikkhave ahesuṁ ukkalā <note n="1">Po. ukkaṇṇavassasaññā.</note> vassabhaññā
ahetukavādā <note n="2">Po. Ma. Yu. ahetuvādā.</note> akiriyavādā natthikavādā tepime tayo niruttipathe
adhivacanapathe paññattipathe na garahitabbaṁ na paṭikkositabbaṁ amaññiṁsu. Taṁ kissa
hetu. Nindābyārosaupārambhabhayāti.
Majjhimapaṇṇāsakassa upāyavaggo paṭhamo.
Tassuddānaṁ <note n="3">Yu. tatruddānaṁ. </note>
upāyo bījaṁ <note n="4">Po. vattaṁ.</note> upādānaṁ <note n="5">Po. upādānaṁ ca. Ma. Yu. udānaṁ.</note> parivaṭṭaṁ <note n="6">Yu. upādānaṁ. </note> <note n="7">Yu. etthantare parivaṭṭanti dissati.</note> sattaṭṭhānañca
buddho <note n="8">Ma. Yu. sambuddho.</note> pañcavaggi <note n="9">Ma. Yu. pañca  mahāli ādittā (vaggo).</note> mahalī āditto <note n="9">Ma. Yu. pañca  mahāli ādittā (vaggo).</note> niruttipathena cāti.
<p rend="subhead" check="nosid">7, arahantavaggo</p>
<p rend="subhead" sid="63">1, upādiyamānasuttaṃ</p>
<pb n="3.91"/>
Khandhasaṁyuttassa majjhimapaṇṇāsake arahantavaggo dutiyo
<p n="138"/>Evamme sutaṁ ekaṁ samayaṁ bhagavā sāvatthiyaṁ viharati
jetavane anāthapiṇḍikassārāme. Atha kho aññataro bhikkhu yena
bhagavā tenupasaṅkami upasaṅkamitvā bhagavantaṁ abhivādetvā ekamantaṁ
nisīdi. Ekamantaṁ nisinno kho so <note n="1">Po. soti pāṭho natthi.</note> bhikkhu bhagavantaṁ etadavoca
sādhu me bhante bhagavā saṅkhittena dhammaṁ desetu yamahaṁ bhagavato
dhammaṁ sutvā eko vūpakaṭṭho appamatto ātāpī pahitatto
vihareyyanti. Upādiyamāno kho bhikkhu bandho mārassa anupādiyamāno
mutto pāpimatoti. <pb ed="P" n="3.74" set="S"/>Aññātaṁ bhagavā aññātaṁ sugatāti.
Yathākathaṁ pana tvaṁ bhikkhu mayā saṅkhittena bhāsitassa vitthārena atthaṁ
ājānāsīti <note n="2">Po. jānāsi.</note>. Rūpaṁ kho bhante upādiyamāno bandho mārassa
anupādiyamāno mutto pāpimato. Vedanaṁ upādiyamāno bandho mārassa
anupādiyamāno mutto pāpimato. Saññaṁ. Saṅkhāre. Viññāṇaṁ
upādiyamāno bandho mārassa anupādiyamāno mutto pāpimato.
Imassa khvāhaṁ bhante bhagavatā saṅkhittena bhāsitassa evaṁ vitthārena
atthaṁ ājānāmīti. Sādhu sādhu bhikkhu sādhu kho tvaṁ bhikkhu mayā
saṅkhittena bhāsitassa vitthārena atthaṁ ājānāsi. Rūpaṁ kho bhikkhu
upādiyamāno bandho mārassa anupādiyamāno mutto pāpimato.
Vedanaṁ. Saññaṁ. Saṅkhāre. Viññāṇaṁ upādiyamāno bandho
<pb n="3.92"/>
Mārassa anupādiyamāno mutto pāpimato. Imassa kho bhikkhu
mayā saṅkhittena bhāsitassa evaṁ vitthārena attho daṭṭhabboti.
<p n="139"/>Atha kho so bhikkhu bhagavato bhāsitaṁ abhinanditvā
anumoditvā uṭṭhāyāsanā bhagavantaṁ abhivādetvā padakkhiṇaṁ <note n="1">Yu. padakkhiṇaṁ katvāti natthi.</note> katvā
pakkāmi. Atha kho so bhikkhu eko vūpakaṭṭho appamatto ātāpī
pahitatto viharanto nacirasseva yassatthāya kulaputtā sammadevāgārasmā
anagāriyaṁ pabbajanti tadanuttaraṁ brahmacariyapariyosānaṁ
diṭṭheva dhamme sayaṁ abhiññā sacchikatvā upasampajja viharati <note n="2">Yu. vihāsi.</note>.
Khīṇā jāti vusitaṁ brahmacariyaṁ kataṁ karaṇīyaṁ nāparaṁ itthattāyāti
abbhaññāsi. Aññataro ca pana so bhikkhu arahataṁ ahosīti.
<p rend="subhead" sid="64">2, maññamānasuttaṃ</p>
<p n="140"/>Sāvatthiyaṁ. Ārāme. Ekamantaṁ nisinno kho so
bhikkhu bhagavantaṁ <pb ed="P" n="3.75" set="S"/>etadavoca sādhu me bhante bhagavā saṅkhittena
dhammaṁ desetu .pe. Ātāpī pahitatto vihareyyanti. Maññamāno
kho bhikkhu bandho mārassa amaññamāno mutto pāpimatoti.
Aññātaṁ bhagavā aññātaṁ sugatāti. Yathākathaṁ pana tvaṁ bhikkhu
mayā saṅkhittena bhāsitassa vitthārena atthaṁ ājānāsīti. Rūpaṁ kho
bhante maññamāno bandho mārassa amaññamāno mutto pāpimato.
Vedanaṁ. Saññaṁ. Saṅkhāre. Viññāṇaṁ maññamāno bandho mārassa
amaññamāno mutto pāpimato. Imassa khvāhaṁ bhante bhagavatā
saṅkhittena bhāsitassa evaṁ vitthārena atthaṁ ājānāmīti. Sādhu
<pb n="3.93"/>
Sādhu bhikkhu sādhu kho tvaṁ bhikkhu mayā saṅkhittena bhāsitassa
vitthārena atthaṁ ājānāsi. Rūpaṁ kho bhikkhu maññamāno bandho
mārassa amaññamāno mutto pāpimato. Vedanaṁ. Saññaṁ.
Saṅkhāre. Viññāṇaṁ maññamāno bandho mārassa amaññamāno
mutto pāpimato. Imassa kho bhikkhu mayā saṅkhittena bhāsitassa
evaṁ vitthārena attho daṭṭhabboti .pe. Aññataro ca pana
so bhikkhu arahataṁ ahosīti.
<p rend="subhead" sid="65">3, abhinandamānasuttaṃ</p>
<p n="141"/>Sāvatthī. Tatra kho. Ekamantaṁ nisinno kho so bhikkhu
bhagavantaṁ etadavoca sādhu me bhante bhagavā saṅkhittena .pe.
Pahitatto vihareyyanti. Abhinandamāno kho bhikkhu bandho mārassa
anabhinandamāno mutto pāpimatoti. Aññātaṁ bhagavā aññātaṁ
sugatāti. Yathākathaṁ pana tvaṁ bhikkhu mayā saṅkhittena bhāsitassa
vitthārena atthaṁ ājānāsīti. Rūpaṁ kho <note n="1">Yu. etthantare panasaddo dissati.</note> bhante abhinandamāno
bandho mārassa anabhinandamāno mutto pāpimato. Vedanaṁ.
Saññaṁ. Saṅkhāre. Viññāṇaṁ abhinandamāno bandho mārassa
anabhinandamāno mutto pāpimato. <pb ed="P" n="3.76" set="S"/>Imassa khvāhaṁ bhante bhagavatā
saṅkhittena bhāsitassa evaṁ vitthārena atthaṁ ājānāmīti. Sādhu
sādhu bhikkhu sādhu kho tvaṁ bhikkhu mayā saṅkhittena bhāsitassa
vitthārena atthaṁ ājānāsi. Rūpaṁ kho bhikkhu abhinandamāno bandho
mārassa anabhinandamāno mutto pāpimato. Vedanaṁ. Saññaṁ.
<pb n="3.94"/>
Saṅkhāre. Viññāṇaṁ abhinandamāno bandho mārassa anabhinandamāno
mutto pāpimato. Imassa kho bhikkhu mayā saṅkhittena bhāsitassa
evaṁ vitthārena attho daṭṭhabboti .pe. Aññataro ca pana
so bhikkhu arahataṁ ahosīti.
<p rend="subhead" sid="66">4, aniccasuttaṃ</p>
<p n="142"/>Sāvatthiyaṁ. Ārāme. Ekamantaṁ nisinno kho so
bhikkhu bhagavantaṁ etadavoca sādhu me bhante bhagavā saṅkhittena
dhammaṁ desetu .pe. Vihareyyanti. Yaṁ kho bhikkhu aniccaṁ tatra
te <note n="1">Po. vo..</note> chando pahātabboti. Aññātaṁ bhagavā aññātaṁ sugatāti.
Yathākathaṁ pana tvaṁ bhikkhu mayā saṅkhittena bhāsitassa vitthārena
atthaṁ ājānāsīti. Rūpaṁ kho bhante aniccaṁ tatra me chando
pahātabbo. Vedanā. Saññā. Saṅkhārā. Viññāṇaṁ aniccaṁ
tatra <note n="2">Po. etthantare casaddo dissati. </note> me chando pahātabbo. Imassa khvāhaṁ bhante bhagavatā
saṅkhittena bhāsitassa evaṁ vitthārena atthaṁ ājānāmīti. Sādhu
sādhu bhikkhu sādhu kho tvaṁ bhikkhu mayā saṅkhittena bhāsitassa
vitthārena atthaṁ ājānāsi. Rūpaṁ kho bhikkhu aniccaṁ tatra te <note n="3">Yu. etthantare khosaddo dissati.</note>
chando pahātabbo. Vedanā. Saññā. Saṅkhārā. Viññāṇaṁ
aniccaṁ tatra te chando pahātabbo. Imassa kho bhikkhu mayā
saṅkhittena bhāsitassa evaṁ vitthārena attho daṭṭhabboti .pe.
Aññataro ca pana so bhikkhu arahataṁ ahosīti.
<p rend="subhead" sid="67">5, dukkhasuttaṃ</p>
<p n="143"/>Sāvatthī. Ekamantaṁ nisinno kho so bhikkhu bhagavantaṁ
<pb n="3.95"/>
Etadavoca sādhu me bhante bhagavā saṅkhittena dhammaṁ desetu
.pe. Vihareyyanti. Yaṁ kho bhikkhu dukkhaṁ tatra te chando
pahātabboti. Aññātaṁ bhagavā aññātaṁ sugatāti. Yathākathaṁ pana
tvaṁ bhikkhu mayā saṅkhittena bhāsitassa vitthārena atthaṁ
ājānāsīti. Rūpaṁ kho bhante dukkhaṁ tatra me chando pahātabbo.
Vedanā. Saññā. Saṅkhārā. Viññāṇaṁ dukkhaṁ tatra me
chando pahātabbo. Imassa khvāhaṁ bhante bhagavatā saṅkhittena
bhāsitassa evaṁ vitthārena atthaṁ ājānāmīti. Sādhu sādhu bhikkhu
sādhu kho tvaṁ bhikkhu mayā saṅkhittena bhāsitassa vitthārena atthaṁ
ājānāsi. Rūpaṁ kho bhikkhu dukkhaṁ tatra te chando pahātabbo.
Vedanā. Saññā. Saṅkhārā. Viññāṇaṁ dukkhaṁ tatra te
chando pahātabbo. Imassa kho bhikkhu mayā saṅkhittena bhāsitassa
evaṁ vitthārena attho daṭṭhabboti .pe. Aññataro ca pana
so bhikkhu arahataṁ ahosīti.
<p rend="subhead" sid="68">6, anattasuttaṃ</p>
<p n="144"/>Sāvatthiyaṁ. Ārāme. Ekamantaṁ nisinno kho so
bhikkhu bhagavantaṁ etadavoca sādhu me bhante bhagavā saṅkhittena
dhammaṁ desetu .pe. Vihareyyanti. Yo kho bhikkhu anattā
tatra te chando pahātabboti. Aññātaṁ bhagavā aññātaṁ
sugatāti. <pb ed="P" n="3.78" set="S"/>Yathākathaṁ pana tvaṁ bhikkhu mayā saṅkhittena bhāsitassa
vitthārena atthaṁ ājānāsīti. Rūpaṁ kho bhante anattā tatra
<pb n="3.96"/>
Me chando pahātabbo. Vedanā. Saññā. Saṅkhārā. Viññāṇaṁ
anattā tatra me chando pahātabbo. Imassa khvāhaṁ bhante
bhagavatā saṅkhittena bhāsitassa evaṁ vitthārena atthaṁ ājānāmīti.
Sādhu sādhu bhikkhu sādhu kho tvaṁ bhikkhu mayā saṅkhittena bhāsitassa
vitthārena atthaṁ ājānāsi. Rūpaṁ kho bhikkhu anattā tatra te
chando pahātabbo. Vedanā. Saññā. Saṅkhārā. Viññāṇaṁ
anattā tatra te chando pahātabbo. Imassa kho bhikkhu
mayā saṅkhittena bhāsitassa evaṁ vitthārena attho daṭṭhabboti
.pe. Aññataro ca pana so bhikkhu arahataṁ ahosīti.
<p rend="subhead" sid="69">7, anattaniyasuttaṃ</p>
<p n="145"/>Sāvatthī. Tatra kho. Ekamantaṁ nisinno kho so
bhikkhu bhagavantaṁ etadavoca sādhu me bhante bhagavā saṅkhittena
dhammaṁ desetu .pe. Vihareyyanti. Yaṁ kho bhikkhu anattaniyaṁ
tatra te chando pahātabboti. Aññātaṁ bhagavā aññātaṁ
sugatāti. Yathākathaṁ pana tvaṁ bhikkhu mayā saṅkhittena bhāsitassa
vitthārena atthaṁ ājānāsīti. Rūpaṁ kho bhante anattaniyaṁ tatra
me chando pahātabbo. Vedanā. Saññā. Saṅkhārā.
Viññāṇaṁ anattaniyaṁ tatra me chando pahātabbo. Imassa
khvāhaṁ bhante bhagavatā saṅkhittena bhāsitassa evaṁ vitthārena atthaṁ
ājānāmīti. Sādhu sādhu bhikkhu sādhu kho tvaṁ bhikkhu mayā
saṅkhittena bhāsitassa vitthārena atthaṁ ājānāsi. Rūpaṁ kho
<pb n="3.97"/>
Bhikkhu anattaniyaṁ tatra te chando pahātabbo. <pb ed="P" n="3.79" set="S"/>Vedanā.
Saññā. Saṅkhārā. Viññāṇaṁ anattaniyaṁ tatra te chando
pahātabbo. Imassa kho bhikkhu mayā saṅkhittena bhāsitassa evaṁ
vitthārena attho daṭṭhabboti .pe. Aññataro ca pana so
bhikkhu arahataṁ ahosīti.
<p rend="subhead" sid="70">8, rajanīyasaṇṭhitasuttaṃ</p>
<p n="146"/>Sāvatthī. Tatra kho. Ekamantaṁ nisinno kho so
bhikkhu bhagavantaṁ etadavoca sādhu me bhante bhagavā saṅkhittena
dhammaṁ desetu yamahaṁ bhagavato dhammaṁ sutvā .pe. Vihareyyanti.
Yaṁ kho bhikkhu rajaniyasaṇṭhitaṁ <note n="1">Ma. Yu. rajanīyasaṇṭhitaṁ. sabbattha diisameva. Po. rajanīyaṁ saṇṭhi</note> tatra te chando pahātabboti.
Aññātaṁ bhagavā aññātaṁ sugatāti. Yathākathaṁ pana tvaṁ bhikkhu
mayā saṅkhittena bhāsitassa vitthārena atthaṁ ājānāsīti. Rūpaṁ
kho bhante rajaniyasaṇṭhitaṁ tatra me chando pahātabbo. Vedanā.
Saññā. Saṅkhārā. Viññāṇaṁ rajaniyasaṇṭhitaṁ tatra me chando
pahātabbo. Imassa khvāhaṁ bhante bhagavatā saṅkhittena bhāsitassa
evaṁ vitthārena atthaṁ ājānāmīti. Sādhu sādhu bhikkhu sādhu
kho tvaṁ bhikkhu mayā saṅkhittena bhāsitassa vitthārena atthaṁ
ājānāsi. Rūpaṁ kho bhikkhu rajaniyasaṇṭhitaṁ tatra te chando
pahātabbo. Vedanā. Saññā. Saṅkhārā. Viññāṇaṁ rajaniyasaṇṭhitaṁ
tatra te chando pahātabbo. Imassa kho bhikkhu mayā saṅkhittena
bhāsitassa evaṁ vitthārena attho daṭṭhabboti .pe. Aññataro
<pb n="3.98"/>
Ca pana so bhikkhu arahataṁ ahosīti.
<p rend="subhead" sid="71">9, rādhasuttaṃ</p>
<p n="147"/>Sāvatthī. Tatra kho. Āyasmā rādho yena bhagavā
tenupasaṅkami <pb ed="P" n="3.80" set="S"/>upasaṅkamitvā bhagavantaṁ etadavoca kathaṁ nu kho
bhante jānato kathaṁ passato imasmiñca saviññāṇake kāye
bahiddhā ca sabbanimittesu ahaṅkāramamaṅkāramānānusayā na hontīti.
Yaṅkiñci rādha rūpaṁ atītānāgatapaccuppannaṁ ajjhattaṁ vā bahiddhā
vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike
vā sabbaṁ rūpaṁ netaṁ mama nesohamasmi na meso attāti
evametaṁ yathābhūtaṁ sammappaññāya passati. Yā kāci vedanā.
Yā kāci saññā. Ye keci saṅkhārā. Yaṅkiñci viññāṇaṁ
atītānāgatapaccuppannaṁ .pe. Yaṁ dūre santike vā sabbaṁ
viññāṇaṁ netaṁ mama nesohamasmi na meso attāti evametaṁ
yathābhūtaṁ sammappaññāya passati. Evaṁ kho rādha jānato evaṁ
passato imasmiñca saviññāṇake kāye bahiddhā ca sabbanimittesu
ahaṅkāramamaṅkāramānānusayā na hontīti .pe. Aññataro ca
panāyasmā rādho arahataṁ ahosīti.
<p rend="subhead" sid="72">10, surādhasuttaṃ</p>
<p n="148"/>Sāvatthī. Tatra kho. Āyasmā surādho bhagavantaṁ
etadavoca kathaṁ nu kho bhante jānato kathaṁ passato imasmiñca
saviññāṇake kāye bahiddhā ca sabbanimittesu ahaṅkāramamaṅkāramānāpagataṁ
mānasaṁ hoti vidhā samatikkantaṁ santaṁ <note n="1">Po. Yu. santanti natthi.</note> suvimuttanti.
<pb n="3.99"/>
Yaṅkiñci surādha rūpaṁ atītānāgatapaccuppannaṁ .pe. Yaṁ <note n="1">Yu. yaṁ dūre vā.</note> dūre
santike vā sabbaṁ rūpaṁ netaṁ mama nesohamasmi na meso
attāti evametaṁ yathābhūtaṁ sammappaññāya disvā anupādā
vimutto hoti. Yā kāci vedanā. Yā kāci saññā. Ye
keci saṅkhārā. <pb ed="P" n="3.81" set="S"/>Yaṅkiñci viññāṇaṁ atītānāgatapaccuppannaṁ .pe.
Yaṁ dūre santike vā sabbaṁ viññāṇaṁ netaṁ mama nesohamasmi
na meso attāti evametaṁ yathābhūtaṁ sammappaññāya disvā
anupādā vimutto hoti. Evaṁ kho surādha jānato evaṁ passato
imasmiñca saviññāṇake kāye bahiddhā ca sabbanimittesu ahaṅkāramamaṅkāra-
mānāpagataṁ mānasaṁ hoti vidhā samatikkantaṁ santaṁ suvimuttanti
.pe. Aññataro ca panāyasmā surādho arahataṁ ahosīti.
Arahantavaggo dutiyo.
Tassuddānaṁ
upādiyamaññamānā athābhinandamāno ca
aniccaṁ dukkhaṁ anattā ca anattaniyaṁ rajaniyasaṇṭhitaṁ
rādhasurādhena te dasāti.
<p rend="subhead" check="nosid">8, khajjanīyavaggo</p>
<p rend="subhead" sid="73">1, assādasuttaṃ</p>
<pb n="3.100"/>
Khandhasaṁyuttassa majjhimapaṇṇāsake khajjaniyavaggo tatiyo
<p n="149"/>Sāvatthī. Tatra kho. Assutavā bhikkhave puthujjano
rūpassa assādañca ādīnavañca nissaraṇañca yathābhūtaṁ nappajānāti.
Vedanāya. Saññāya. Saṅkhārānaṁ. Viññāṇassa assādañca
ādīnavañca nissaraṇañca yathābhūtaṁ nappajānāti. Sutavā ca kho
bhikkhave ariyasāvako rūpassa assādañca ādīnavañca nissaraṇañca
yathābhūtaṁ pajānāti. <pb ed="P" n="3.82" set="S"/>Vedanāya. Saññāya. Saṅkhārānaṁ.
Viññāṇassa assādañca ādīnavañca nissaraṇañca yathābhūtaṁ pajānātīti.
<p rend="subhead" sid="74">2, samudayasuttaṃ</p>
<p n="150"/>Sāvatthī. Tatra kho. Assutavā bhikkhave puthujjano
rūpassa samudayañca atthaṅgamañca assādañca ādīnavañca nissaraṇañca
yathābhūtaṁ nappajānāti. Vedanāya. Saññāya. Saṅkhārānaṁ.
Viññāṇassa samudayañca atthaṅgamañca assādañca ādīnavañca
nissaraṇañca yathābhūtaṁ nappajānāti. Sutavā ca kho bhikkhave
ariyasāvako rūpassa samudayañca atthaṅgamañca assādañca
ādīnavañca nissaraṇañca yathābhūtaṁ pajānāti. Vedanāya. Saññāya.
Saṅkhārānaṁ. Viññāṇassa samudayañca atthaṅgamañca assādañca
ādīnavañca nissaraṇañca yathābhūtaṁ pajānātīti.
<p rend="subhead" sid="75">3, dutiyasamudayasuttaṃ</p>
<p n="151"/>Sāvatthī. Tatra kho. Sutavā bhikkhave ariyasāvako
rūpassa samudayañca atthaṅgamañca assādañca ādīnavañca nissaraṇañca
<pb n="3.101"/>
Yathābhūtaṁ pajānāti. Vedanāya. Saññāya. Saṅkhārānaṁ.
Viññāṇassa samudayañca atthaṅgamañca assādañca ādīnavañca
nissaraṇañca yathābhūtaṁ pajānātīti.
<p rend="subhead" sid="76">4, arahantasuttaṃ</p>
<p n="152"/>Sāvatthī. Tatra kho. Rūpaṁ bhikkhave aniccaṁ yadaniccaṁ
taṁ dukkhaṁ yaṁ dukkhaṁ tadanattā yadanattā taṁ netaṁ <pb ed="P" n="3.83" set="S"/>mama nesohamasmi
na meso attāti evametaṁ yathābhūtaṁ sammappaññāya daṭṭhabbaṁ.
Vedanā. Saññā. Saṅkhārā. Viññāṇaṁ aniccaṁ yadaniccaṁ
taṁ dukkhaṁ yaṁ dukkhaṁ tadanattā yadanattā taṁ netaṁ mama
nesohamasmi na meso attāti evametaṁ yathābhūtaṁ sammappaññāya
daṭṭhabbaṁ. Evaṁ passaṁ bhikkhave sutavā ariyasāvako
rūpasmiṁpi nibbindati vedanāyapi. Saññāyapi. Saṅkhāresupi.
Viññāṇasmiṁpi nibbindati nibbindaṁ virajjati virāgā vimuccati.
Vimuttasmiṁ vimuttamiti <note n="1">vimuttamhītīti vā pāṭho.</note> ñāṇaṁ hoti. Khīṇā jāti vusitaṁ brahmacariyaṁ
kataṁ karaṇīyaṁ nāparaṁ itthattāyāti pajānāti. Yāvatā
bhikkhave sattāvāsā yāvatā bhavaggaṁ ete aggā ete seṭṭhā
lokasmiṁ yadidaṁ arahantoti. Idamavoca bhagavā idaṁ vatvāna
sugato athāparaṁ etadavoca satthā
<p n="153"/>Sukhino vata arahanto taṇhā tesaṁ na vijjati
asmimāno samucchinno mohajālaṁ padālitaṁ.
<pb n="3.102"/>
Anejante <note n="1">Ma. anejaṁ. Yu. anejanto.</note> anuppattā cittaṁ tesaṁ anāvilaṁ
loke anupalittā te <note n="2">Po. vo.</note> brahmabhūtā anāsavā.
Pañcakkhandhe pariññāya sattasaddhammagocarā
pasaṁsiyā sappurisā puttā buddhassa orasā.
Sattaratanasampannā tīsu sikkhāsu sikkhitā
anuvicaranti mahāvīrā pahīnabhayabheravā.
Dasahaṅgehi sampannā mahānāgā samāhitā
ete kho seṭṭhā lokasmiṁ taṇhā tesaṁ na vijjati.
Asekkhañāṇaṁ uppannaṁ antimoyaṁ <note n="3">Ma. antimassa.</note> samussayo
yo sāro brahmacariyassa tasmiṁ aparapaccayā <note n="4">Po. aparapaccayo.</note>.
Vidhāsu na vikampanti vippamuttā punabbhavā
dantabhūmiṁ anuppattā te loke vijitāvino.
Uddhaṁ tiriyaṁ apācinaṁ nandi tesaṁ na vijjati
nadanti te sīhanādaṁ buddhā loke anuttarāti.
<p rend="subhead" sid="77">5, dutiyārahantasuttaṃ</p>
<p n="154"/>Sāvatthī. Tatra kho. Rūpaṁ bhikkhave aniccaṁ yadaniccaṁ
taṁ dukkhaṁ yaṁ dukkhaṁ tadanattā yadanattā taṁ netaṁ mama
nesohamasmi na meso attāti evametaṁ yathābhūtaṁ sammappaññāya
daṭṭhabbaṁ .pe. Evaṁ passaṁ bhikkhave sutavā ariyasāvako
rūpasmiṁpi nibbindati vedanāyapi. Saññāyapi. Saṅkhāresupi.
<pb n="3.103"/>
Viññāṇasmiṁpi nibbindati nibbindaṁ virajjati virāgā vimuccati.
Vimuttasmiṁ vimuttamiti ñāṇaṁ hoti. Khīṇā jāti vusitaṁ brahmacariyaṁ
kataṁ karaṇīyaṁ nāparaṁ itthattāyāti pajānāti. Yāvatā
bhikkhave sattāvāsā yāvatā bhavaggaṁ ete aggā ete seṭṭhā
lokasmiṁ yadidaṁ arahantoti.
<p rend="subhead" sid="78">6, sīhasuttaṃ</p>
<p n="155"/>Sāvatthī. Tatra kho. Sīho bhikkhave migarājā
sāyaṇhasamayaṁ āsayā nikkhamati āsayā nikkhamitvā vijambhati
vijambhitvā samantā catuddisā anuviloketi samantā catuddisā
anuviloketvā tikkhattuṁ sīhanādaṁ nadati tikkhattuṁ sīhanādaṁ naditvā
gocarāya pakkamati. <pb ed="P" n="3.85" set="S"/>Ye hi <note n="1">Po. Yu. hisaddo natathi.</note> keci bhikkhave tiracchānagatā pāṇā
sīhassa migarañño nadato saddaṁ suṇanti yebhuyyena bhayaṁ saṁvegaṁ
santāsaṁ āpajjanti bilaṁ bilāsayā pavisanti dakaṁ <note n="2">Po. udakaṁ udakāsayā.</note> dakāsayā
pavisanti vanaṁ vanāsayā pavisanti ākāsaṁ pakkhino bhajanti.
Yepi te bhikkhave rañño nāgā gāmanigamarājadhānīsu daḷhehi
varattehi <note n="3">Yu. yottehī. </note> bandhanehi <note n="4">Ma. Yu. bandhanehīti na dissati.</note> bandhā tepi tāni bandhanāni sañchinditvā
sampadāletvā bhītā muttakarīsaṁ cajamānā <note n="5">Yu. mocantā.</note> yena vā tena vā
palāyanti. Evaṁmahiddhiko <note n="6">Po. evaṁmahiddhiyo..</note> kho bhikkhave sīho migarājā tiracchānagatānaṁ
pāṇānaṁ evaṁmahesakkho evaṁmahānubhāvo.
<p n="156"/>Evameva kho bhikkhave yadā tathāgato loke uppajjati
<pb n="3.104"/>
Arahaṁ sammāsambuddho vijjācaraṇasampanno sugato lokavidū anuttaro
purisadammasārathi satthā devamanussānaṁ buddho bhagavā so dhammaṁ
deseti iti rūpaṁ iti rūpassa samudayo iti rūpassa atthaṅgamo
iti vedanā. Iti saññā. Iti saṅkhārā. Iti viññāṇaṁ
iti viññāṇassa samudayo iti viññāṇassa atthaṅgamoti.
Yepi te bhikkhave devā dīghāyukā vaṇṇavanto sukhabahulā uccesu
vimānesu ciraṭṭhitikā tepi <note n="1">Yu. tepi kho.</note> tathāgatassa dhammadesanaṁ sutvā yebhuyyena
bhayaṁ saṁvegaṁ santāsaṁ āpajjanti aniccāva <note n="2">Po. aniccā vata.</note> kira bho mayaṁ samānā
niccamhāti amaññimha addhuvāva kira bho sayaṁ samānā dhuvamhāti
amaññimha asassatāva kira bho mayaṁ samānā sassatamhāti
amaññimha mayaṁpi kira bho aniccā addhuvā asassatā sakkāyapariyāpannāti.
Evaṁmahiddhiko kho bhikkhave tathāgato sadevakassa
lokassa evaṁmahesakkho evaṁmahānubhāvoti. Idamavoca bhagavā
idaṁ vatvāna <note n="3">Yu. vatvā.</note> sugato athāparaṁ etadavoca satthā
<p n="157"/><pb ed="P" n="3.86" set="S"/>Yadā buddho abhiññāya dhammacakkaṁ pavattayi
sadevakassa lokassa satthā appaṭipuggalo.
Sakkāyassa nirodhañca sakkāyassa ca sambhavaṁ
ariyaṭṭhaṅgikaṁ maggaṁ dukkhūpasamagāminaṁ.
Yepi dīghāyukā devā vaṇṇavanto yasassino
bhītā santāsamāpāduṁ <note n="4">santāsā sīhanādaṁ.</note> sīhassevitare migā.
<pb n="3.105"/>
Avītivattā sakkāyaṁ aniccā kira bho mayaṁ
sutvā arahato vākyaṁ vippamuttassa tādinoti.
<p rend="subhead" sid="79">7, khajjanīyasuttaṃ</p>
<p n="158"/>Sāvatthī. Tatra kho. Ye hi keci bhikkhave samaṇā vā
brāhmaṇā vā anekavihitaṁ pubbenivāsaṁ anussaramānā anussaranti
sabbe te pañcupādānakkhandhe anussaranti etesaṁ vā aññataraṁ.
Katame pañca. Evaṁrūpo ahosiṁ atītamaddhānanti iti vā hi
bhikkhave anussaramāno rūpaññeva anussarati. Evaṁvedano ahosiṁ
atītamaddhānanti iti vā hi bhikkhave anussaramāno vedanaññeva
anussarati. Evaṁsañño ahosiṁ atītamaddhānanti. Evaṁsaṅkhāro
ahosiṁ atītamaddhānanti. Evaṁviññāṇo ahosiṁ atītamaddhānanti
iti vā hi bhikkhave anussaramāno viññāṇaññeva anussarati.
<p n="159"/>Kiñca <note n="1">Po. kiñci. sabbattha īdisameva.</note> bhikkhave rūpaṁ vadetha. Ruppatīti kho bhikkhave
tasmā rūpanti vuccati. Kena ruppati. Sītenapi ruppati uṇhenapi
ruppati jighacchāyapi ruppati pipāsāyapi ruppati ḍaṁsamakasavātātapasirīsapasamphassenapi
ruppati. Ruppatīti kho bhikkhave tasmā
rūpanti vuccati.
Kiñca bhikkhave vedanaṁ vadetha. Vedayatīti <note n="2">Yu. vediyantīti.</note> kho bhikkhave tasmā
vedanāti vuccati. Kiñca vedayati <note n="3">Yu. vediyati. </note>. Sukhaṁpi vedayati dukkhaṁpi
vedayati <pb ed="P" n="3.87" set="S"/>adukkhamasukhaṁpi vedayati. Vedayatīti kho bhikkhave tasmā
vedanāti vuccati.
Kiñca bhikkhave saññaṁ vadetha. Sañjānātīti <note n="4">Po. pajānātīti.</note> kho bhikkhave
<pb n="3.106"/>
Tasmā saññāti vuccati. Kiñca sañjānāti. Nīlaṁpi sañjānāti
pītakaṁpi sañjānāti lohitakaṁpi sañjānāti odātaṁpi sañjānāti.
Sañjānātīti kho bhikkhave tasmā saññāti vuccati.
Kiñca bhikkhave saṅkhāre vadetha. Saṅkhataṁ abhisaṅkharontīti
kho bhikkhave tasmā saṅkhārāti vuccanti. Kiñca saṅkhataṁ abhisaṅkharonti.
Rūpaṁ rūpattāya saṅkhataṁ abhisaṅkharonti vedanaṁ vedanattāya saṅkhataṁ
abhisaṅkharonti saññaṁ saññattāya saṅkhataṁ abhisaṅkharonti
saṅkhāre saṅkhārattāya saṅkhataṁ abhisaṅkharonti viññāṇaṁ viññāṇattāya
saṅkhataṁ abhisaṅkharonti. Saṅkhataṁ abhisaṅkharontīti kho bhikkhave tasmā
saṅkhārāti vuccanti.
Kiñci bhikkhave viññāṇaṁ vadetha. Vijānātīti kho bhikkhave
tasmā viññāṇanti vuccati. Kiñca vijānanti <note n="1">Po. Yu. vijānāti.</note>. Ambilaṁpi
vijānāti tittakaṁpi vijānāti kaṭukaṁpi vijānāti madhuraṁpi vijānāti khārikaṁpi
vijānāti akhārikaṁpi vijānāti loṇikaṁpi vijānāti aloṇikaṁpi
vijānāti. Vijānātīti kho bhikkhave tasmā viññāṇanti vuccati.
<p n="160"/>Tatra bhikkhave sutavā ariyasāvako iti paṭisañcikkhati
ahaṁ kho etarahi rūpena khajjāmi atītaṁpāhaṁ addhānaṁ evameva
rūpena khajjiṁ seyyathāpi etarahi paccuppannena rūpena khajjāmi
ahañceva kho pana anāgataṁ rūpaṁ abhinandeyyaṁ anāgataṁpāhaṁ
addhānaṁ evameva rūpena khajjeyyaṁ seyyathāpi etarahi paccuppannena
rūpena khajjāmīti. So iti paṭisaṅkhāya atītasmiṁ rūpasmiṁ anapekkho
<pb n="3.107"/>
Hoti anāgataṁ rūpaṁ nābhinandati paccuppannassa rūpassa nibbidāya
virāgāya nirodhāya paṭipanno hoti. Ahaṁ kho etarahi vedanāya
khajjāmi atītaṁpāhaṁ addhānaṁ evameva vedanāya khajjiṁ seyyathāpi
etarahi <pb ed="P" n="3.88" set="S"/>paccuppannāya vedanāya khajjāmi ahañceva kho pana
anāgataṁ vedanaṁ abhinandeyyaṁ anāgataṁpāhaṁ addhānaṁ evameva vedanāya
khajjeyyaṁ seyyathāpi etarahi paccuppannāya vedanāya khajjāmīti.
So iti paṭisaṅkhāya atītāya vedanāya anapekkho hoti anāgataṁ
vedanaṁ nābhinandati paccuppannāya vedanāya nibbidāya virāgāya
nirodhāya paṭipanno hoti. Ahaṁ kho etarahi saññāya khajjāmi.
Ahaṁ kho etarahi saṅkhārehi khajjāmi atītaṁpāhaṁ addhānaṁ evameva
saṅkhārehi khajjiṁ seyyathāpi etarahi paccuppannehi saṅkhārehi
khajjāmi ahañceva kho pana anāgate saṅkhāre abhinandeyyaṁ
anāgataṁpāhaṁ addhānaṁ evameva saṅkhārehi khajjeyyaṁ seyyathāpi
etarahi paccuppannehi saṅkhārehi khajjāmīti. So iti paṭisaṅkhāya
atītesu saṅkhāresu anapekkho hoti anāgate saṅkhāre nābhinandati
paccuppannānaṁ saṅkhārānaṁ nibbidāya virāgāya nirodhāya paṭipanno
hoti. Ahaṁ kho etarahi viññāṇena khajjāmi atītaṁpāhaṁ addhānaṁ
evameva viññāṇena khajjiṁ seyyathāpi etarahi paccuppannena
viññāṇena khajjāmi ahañceva kho pana anāgataṁ viññāṇaṁ
abhinandeyyaṁ anāgataṁpāhaṁ addhānaṁ evameva viññāṇena khajjeyyaṁ
<pb n="3.108"/>
Seyyathāpi etarahi paccuppannena viññāṇena khajjāmīti. So
iti paṭisaṅkhāya atītasmiṁpi viññāṇasmiṁ anapekkho hoti anāgataṁ
viññāṇaṁ nābhinandati paccuppannassa viññāṇassa nibbidāya
virāgāya nirodhāya paṭipanno hoti.
<p n="161"/>Taṁ kiṁ maññatha bhikkhave rūpaṁ niccaṁ vā aniccaṁ
vāti. Aniccaṁ bhante. Yaṁ panāniccaṁ dukkhaṁ vā taṁ sukhaṁ
vāti. Dukkhaṁ bhante. Yaṁ panāniccaṁ dukkhaṁ vipariṇāmadhammaṁ
kallaṁ nu taṁ samanupassituṁ etaṁ mama esohamasmi eso me
attāti. No hetaṁ <note n="1">Yu. no etaṁ bhante.</note> bhante. Vedanā. Saññā. Saṅkhārā.
Viññāṇaṁ niccaṁ vā aniccaṁ vāti. Aniccaṁ bhante. Yaṁ
panāniccaṁ dukkhaṁ vā taṁ sukhaṁ vāti. Dukkhaṁ bhante. Yaṁ
panāniccaṁ dukkhaṁ vipariṇāmadhammaṁ kallaṁ nu taṁ samanupassituṁ etaṁ
mama esohamasmi eso me attāti. No hetaṁ bhante.
<p n="162"/>Tasmā tiha bhikkhave yaṅkiñci rūpaṁ atītānāgatapaccuppannaṁ
ajjhattaṁ vā bahiddhā vā oḷārikaṁ vā sukhumaṁ vā hīnaṁ
vā paṇītaṁ vā yaṁ dūre <note n="2">Po. etthantare vāsaddo dissati.</note> santike vā sabbaṁ rūpaṁ netaṁ mama
nesohamasmi na meso attāti evametaṁ yathābhūtaṁ sammappaññāya
daṭṭhabbaṁ. Yā kāci vedanā. Yā kāci saññā. Ye keci
saṅkhārā. Yaṅkiñci viññāṇaṁ atītānāgatapaccuppannaṁ .pe.
Yaṁ dūre santike vā sabbaṁ viññāṇaṁ netaṁ mama nesohamasmi
<pb n="3.109"/>
Na meso attāti evametaṁ yathābhūtaṁ sammappaññāya daṭṭhabbaṁ.
Ayaṁ vuccati bhikkhave ariyasāvako apacināti no ācināti pajahati
na <note n="1">Yu. no.</note> upādiyati visineti na <note n="2">Yu. no.</note> ussineti vidhūpeti na sandhūpeti.
<p n="163"/>Kiñca apacināti no ācināti. Rūpaṁ apacināti no
ācināti. Vedanaṁ. Saññaṁ. Saṅkhāre. Viññāṇaṁ apacināti
no ācināti. Kiñca pajahati na upādiyati. Rūpaṁ pajahati na
upādiyati. Vedanaṁ. Saññaṁ. Saṅkhāre. Viññāṇaṁ pajahati
na upādiyati. Kiñca visineti na ussineti. Rūpaṁ visineti na
ussineti. Vedanaṁ. Saññaṁ. Saṅkhāre. Viññāṇaṁ visineti
na ussineti. <pb ed="P" n="3.90" set="S"/>Kiñca vidhūpeti na sandhūpeti. Rūpaṁ vidhūpeti na
sandhūpeti. Vedanaṁ. Saññaṁ. Saṅkhāre. Viññāṇaṁ vidhūpeti
na sandhūpeti. Evaṁ passaṁ bhikkhave sutavā ariyasāvako rūpasmiṁpi
nibbindati vedanāyapi. Saññāyapi. Saṅkhāresupi.
Viññāṇasmiṁpi nibbindati nibbindaṁ virajjati virāgā vimuccati.
Vimuttasmiṁ vimuttamiti ñāṇaṁ hoti. Khīṇā jāti vusitaṁ brahmacariyaṁ
kataṁ karaṇīyaṁ nāparaṁ itthattāyāti pajānāti. Ayaṁ vuccati
bhikkhave bhikkhu neva ācināti na apacināti apacinitvā ṭhito neva
pajahati na upādiyati pajahitvā ṭhito neva visineti na ussineti
visinetvā ṭhito neva vidhūpeti na sandhūpeti vidhūpetvā ṭhito.
<p n="164"/>Kiñca neva ācināti na apacināti apacinitvā ṭhito.
<pb n="3.110"/>
Rūpaṁ neva ācināti na apacināti apacinitvā ṭhito. Vedanaṁ.
Saññaṁ. Saṅkhāre. Viññāṇaṁ neva ācināti na apacināti
apacinitvā ṭhito. Kiñca neva pajahati na upādiyati pajahitvā
ṭhito. Rūpaṁ neva pajahati na upādiyati pajahitvā ṭhito. Vedanaṁ.
Saññaṁ. Saṅkhāre. Viññāṇaṁ neva pajahati na upādiyati
pajahitvā ṭhito. Kiñca neva visineti na ussineti visinetvā
ṭhito. Rūpe <note n="1">Ma. Yu. rūpaṁ.</note> neva visineti na ussineti visinetvā ṭhito. Vedanaṁ.
Saññaṁ. Saṅkhāre. Viññāṇaṁ neva visineti na ussineti visinetvā
ṭhito. Kiñca neva vidhūpeti na sandhūpeti vidhūpetvā ṭhito. Rūpaṁ
neva vidhūpeti na sandhūpeti vidhūpetvā ṭhito. Vedanaṁ. Saññaṁ.
Saṅkhāre. Viññāṇaṁ neva vidhūpeti na sandhūpeti vidhūpetvā
ṭhito. Evaṁ vimuttacittaṁ kho bhikkhave bhikkhuṁ saindā devā
sabrahmakā sapajāpatikā ārakāva namassanti
namo te purisājañña namo te purisuttama
yassa te nābhijānāma yampi nissāya jhāyasīti.
<p rend="subhead" sid="80">8, piṇḍolyasuttaṃ</p>
<p n="165"/>Ekaṁ samayaṁ bhagavā sakkesu viharati kapilavatthusmiṁ
nigrodhārāme. Atha kho bhagavā kismiñci <note n="2">Po. kismiñcipi.</note> deva pakaraṇe bhikkhusaṅghaṁ <note n="3">Po. bhikkhusaṅghetipi dissati.</note>
paṇāmetvā pubbaṇhasamayaṁ nivāsetvā pattacīvaramādāya
kapilavatthuṁ piṇḍāya pāvisi kapilavatthusmiṁ piṇḍāya caritvā
pacchābhattaṁ piṇḍapātapaṭikkanto yena mahāvanaṁ tenupasaṅkami <note n="4">Po.  tena upasaṅkamīti dissati.</note>
<pb n="3.111"/>
Divāvihārāya mahāvanaṁ ajjhogahetvā veluvalaṭṭhikāya mūle divāvihāraṁ <note n="1">Po. divāvihāre.</note>
nisīdi. Atha kho bhagavato rahogatassa paṭisallīnassa evaṁ cetaso
parivitakko udapādi mayā kho bhikkhusaṅgho pabāḷho <note n="2">Yu. pavāḷho.</note> santettha
bhikkhū navā acirapabbajitā adhunāgatā imaṁ dhammavinayaṁ tesaṁ mamaṁ <note n="3">Po. mama.</note>
apassantānaṁ siyā aññathattaṁ siyā vipariṇāmo seyyathāpi nāma
vacchassa taruṇassa mātaraṁ apassantassa siyā aññathattaṁ siyā
vipariṇāmo evameva <note n="4">Yu. evamevaṁ.</note> santettha bhikkhū navā acirapabbajitā <note n="5">Po.  acirapabbajitvā</note>
adhunāgatā imaṁ dhammavinayaṁ tesaṁ mamaṁ apassantānaṁ siyā aññathattaṁ
siyā vipariṇāmo seyyathāpi nāma bījānaṁ taruṇānaṁ udakaṁ alabhantānaṁ
siyā aññathattaṁ siyā vipariṇāmo evameva santettha bhikkhū navā
acirapabbajitā adhunāgatā imaṁ dhammavinayaṁ tesaṁ mamaṁ alabhantānaṁ
dassanāya siyā aññathattaṁ siyā vipariṇāmo yannūnāhaṁ yatheva mayā
pubbe bhikkhusaṅgho anuggahito evameva etarahi anuggaṇheyyaṁ
bhikkhusaṅghanti.
<p n="166"/>Atha kho brahmā sahampati bhagavato cetasā
cetoparivitakkamaññāya seyyathāpi nāma balavā puriso sammiñjitaṁ vā
bāhaṁ pasāreyya pasāritaṁ vā bāhaṁ sammiñjeyya evameva
brahmaloke antarahito bhagavato purato pāturahosi. <pb ed="P" n="3.92" set="S"/>Atha kho
brahmā sahampati ekaṁsaṁ uttarāsaṅgaṁ karitvā yena bhagavā
tenañjalimpaṇāmetvā bhagavantaṁ etadavoca evametaṁ bhagavā evametaṁ
<pb n="3.112"/>
Sugata bhagavatā bhante bhikkhusaṅgho <note n="1">Po. saṅgho.</note> pabāḷho santettha bhikkhū
navā acirapabbajitā adhunāgatā imaṁ dhammavinayaṁ tesaṁ bhagavantaṁ
apassantānaṁ siyā aññathattaṁ siyā vipariṇāmo seyyathāpi nāma
vacchassa taruṇassa mātaraṁ apassantassa siyā aññathattaṁ siyā
vipariṇāmo evameva santettha bhikkhū navā acirapabbajitā
adhunāgatā imaṁ dhammavinayaṁ tesaṁ bhagavantaṁ apassantānaṁ siyā
aññathattaṁ siyā vipariṇāmo seyyathāpi nāma bījānaṁ taruṇānaṁ udakaṁ
alabhantānaṁ siyā aññathattaṁ siyā vipariṇāmo evameva santettha
bhikkhū navā acirapabbajitā adhunāgatā imaṁ dhammavinayaṁ tesaṁ bhagavantaṁ
alabhantānaṁ dassanāya siyā aññathattaṁ siyā vipariṇāmo abhinandatu
bhante bhagavā bhikkhusaṅghaṁ abhivadatu bhante bhagavā bhikkhusaṅghaṁ
yatheva <note n="2">Yu. etthantare bhanteti dissati.</note> bhagavatā pubbe bhikkhusaṅgho anuggahito evameva
etarahi anuggaṇhātu bhikkhusaṅghanti. Adhivāsesi bhagavā tuṇhībhāvena.
Atha kho brahmā sahampati bhagavato adhivāsanaṁ viditvā
bhagavantaṁ abhivādetvā padakkhiṇaṁ katvā tatthevantaradhāyi.
<p n="167"/>Atha kho bhagavā sāyaṇhasamayaṁ paṭisallānā vuṭṭhito
yena nigrodhārāmo tenupasaṅkami upasaṅkamitvā paññatte āsane
nisīdi. Nisajja kho bhagavā tathārūpaṁ iddhābhisaṅkhāraṁ abhisaṅkhāresi <note n="3">Yu. abhisaṅkhāyi.  abhisaṅkhasi.</note>
yathā te bhikkhū <note n="4">Ma. Yu. (ekavihakāya sārajjāyamānarūpā yenāhaṁ tenupasaṅkameyyuṁ  te bhikkhū)</note> ekadvīhikāya <note n="5">Yu. ekavihakāya sārajjāyamānarūpā.</note> sārajjamānarūpā yena <pb ed="P" n="3.93" set="S"/>bhagavā
tenupasaṅkamiṁsu upasaṅkamitvā bhagavantaṁ abhivādetvā ekamantaṁ nisīdiṁsu.
<pb n="3.113"/>
Ekamantaṁ nisinne kho te bhikkhū bhagavā etadavoca antamidaṁ
bhikkhave jīvikānaṁ yadidaṁ piṇḍolyaṁ. Abhisāpoyaṁ <note n="1">Yu. abhisāpāyaṁ. Po. abhisāpāya.</note> bhikkhave lokasmiṁ
piṇḍolo vicarasi pattapāṇi <note n="2">Ma. Yu. pattapāṇīti.</note>. Tañca kho etaṁ <note n="3">Yu. evaṁ. </note> bhikkhave kulaputtā
upenti atthavasikā atthavasaṁ paṭicca neva rājābhinītā na
corābhinītā na iṇaṭṭhā na bhayaṭṭhā na ājīvikāpakatā <note n="4">Yu. jīvīkāpakatā. Po. ājīvikākatā.</note> apica kho
otiṇṇāmha <note n="5">Yu. otiṇṇamhi. Po. otiṇṇomhi. </note> jātiyā jarāya maraṇena sokehi paridevehi dukkhehi
domanassehi upāyāsehi dukkhotiṇṇā <note n="6">Po. Yu. dukkhotiṇṇo.</note> dukkhaparetā appevanāma
imassa kevalassa dukkhakkhandhassa antakiriyā paññāyethāti. Evaṁ
pabbajito cāyaṁ bhikkhave kulaputto so ca hoti abhijjhālū kāmesu
tibbasārāgo byāpannacitto paduṭṭhamanasaṅkappo muṭṭhassatī
asampajāno asamāhito vibbhantacitto pākatindriyo. Seyyathāpi
bhikkhave chavālātaṁ ubhato padittaṁ majjhe gūthagataṁ neva gāme kaṭṭhatthaṁ <note n="7">Po. Yu. kaṭṭhattaṁ.</note>
pharati nāraññe kaṭṭhatthaṁ pharati. Tathūpamāhaṁ bhikkhave imaṁ puggalaṁ
vadāmi gihibhogā ca parihīno sāmaññatthaṁ ca na paripūreti.
<p n="168"/>Tayome bhikkhave akusalavitakkā kāmavitakko byāpādavitakko
vihiṁsāvitakko. Ime ca kho bhikkhave tayo akusalavitakkā
taṁ <note n="8">Sī. naṁ. Ma. kva. </note> aparisesā nirujjhanti catūsu vā satipaṭṭhānesu supatiṭṭhitacittassa
viharato animittaṁ vā samādhiṁ bhāvayato. Yāvañcidaṁ
bhikkhave alameva animitto samādhi bhāvetuṁ <note n="9">Yu. bhāvituṁ.</note>. Animitto bhikkhave
<pb n="3.114"/>
Samādhi bhāvito bahulīkato mahapphalo hoti mahānisaṁso.
<p n="169"/>Dvemā bhikkhave diṭṭhiyo bhavadiṭṭhi ca vibhavadiṭṭhi <pb ed="P" n="3.94" set="S"/>ca.
Tatra <undef/> bhikkhave sutavā ariyasāvako iti paṭisañcikkhati atthi nu
kho taṁ kiñci lokasmiṁ yamahaṁ upādiyamāno na vajjavā assanti.
So evaṁ pajānāti natthi nu kho taṁ kiñci lokasmiṁ yamahaṁ
upādiyamāno na vajjavā assanti <undef/>. So evaṁ pajānāti ahañca <undef/>
rūpaññeva upādiyamāno upādiyeyyaṁ vedanaññeva upādiyamāno
upādiyeyyaṁ saññaññeva upādiyamāno upādiyeyyaṁ saṅkhāre
yeva upādiyamāno upādiyeyyaṁ viññāṇaññeva upādiyamāno
upādayeyyaṁ tassa me assa upādānapaccayā bhavo bhavapaccayā
jāti jātipaccayā jarāmaraṇaṁ sokaparidevadukkhadomanassupāyāsā
sambhaveyyuṁ evametassa kevalassa dukkhakkhandhassa samudayo assa <undef/>.
Taṁ kiṁ maññatha bhikkhave rūpaṁ niccaṁ vā aniccaṁ vāti. Aniccaṁ
bhante. Yaṁ panāniccaṁ dukkhaṁ vā taṁ sukhaṁ vāti. Dukkhaṁ bhante. Yaṁ
panāniccaṁ dukkhaṁ vipariṇāmadhammaṁ kallaṁ nu taṁ samanupassituṁ etaṁ mama
esohamasmi eso me attāti. No hetaṁ bhante. Vedanā.
Saññā. Saṅkhārā. Viññāṇaṁ niccaṁ .pe. Tasmā tiha bhikkhave.
Evaṁ passaṁ .pe. Nāparaṁ itthattāyāti pajānātīti.
<p rend="subhead" sid="81">9, pālileyyasuttaṃ</p>
<p n="170"/>Ekaṁ samayaṁ bhagavā kosambiyaṁ viharati ghositārāme.
<pb n="3.115"/>
Atha kho bhagavā pubbaṇhasamayaṁ nivāsetvā pattacīvaramādāya kosambiṁ
piṇḍāya pāvisi kosambiyaṁ piṇḍāya caritvā pacchābhattaṁ piṇḍapātapaṭikkanto
sāmaṁ <pb ed="P" n="3.95" set="S"/>senāsanaṁ saṁsāmetvā pattacīvaramādāya anāmantetvā
upaṭṭhāke anapaloketvā bhikkhusaṅghaṁ eko adutiyo cārikaṁ pakkāmi.
<p n="171"/>Atha kho aññataro bhikkhu acirapakkantassa bhagavato
yenāyasmā ānando tenupasaṅkami upasaṅkamitvā āyasmantaṁ
ānandaṁ etadavoca ehāvuso <note n="1">Ma. Yu. esāvuso.</note> ānanda bhagavā sāmaṁ senāsanaṁ
saṁsāmetvā pattacīvaramādāya anāmantetvā upaṭṭhāke anapaloketvā
bhikkhusaṅghaṁ eko adutiyo cārikaṁ pakkantoti. Yasmiṁ āvuso
samaye bhagavā sāmaṁ senāsanaṁ saṁsāmetvā pattacīvaramādāya
anāmantetvā upaṭṭhāke anapaloketvā bhikkhusaṅghaṁ eko adutiyo
cārikaṁ pakkamati <note n="2">Yu. pakkāmi.</note> ekova bhagavā tasmiṁ samaye viharitukāmo hoti
na bhagavā tasmiṁ samaye kenaci anubandhitabbo hotīti.
<p n="172"/>Atha kho bhagavā anupubbena cārikaṁ caramāno yena
pālileyyakaṁ <note n="3">Sī. pārileyyakaṁ. </note> tadavasari. Tatra sudaṁ bhagavā pālileyyake viharati
bhaddasālamūle. Atha kho sambahulā bhikkhū yenāyasmā ānando
tenupasaṅkamiṁsu upasaṅkamitvā āyasmatā ānandena saddhiṁ sammodiṁsu
sammodanīyaṁ kathaṁ sārāṇīyaṁ vītisāretvā ekamantaṁ nisīdiṁsu. Ekamantaṁ
nisinnā kho te bhikkhū āyasmantaṁ ānandaṁ etadavocuṁ cirassutā <note n="4">Ma. cirassaṁ sutā.</note>
<pb n="3.116"/>
Kho no āvuso ānanda bhagavato sammukhā dhammī kathā icchāma
mayaṁ āvuso ānanda bhagavato sammukhā dhammiṁ kathaṁ sotunti. Atha kho
āyasmā ānando tehi bhikkhūhi saddhiṁ yena pālileyyakaṁ bhaddasālamūlaṁ
yena bhagavā tenupasaṅkami upasaṅkamitvā bhagavantaṁ abhivādetvā
ekamantaṁ nisīdi. Ekamantaṁ nisinne kho te bhikkhū bhagavā dhammiyā
kathāya sandassesi samādapesi samuttejesi sampahaṁsesi.
<p n="173"/><pb ed="P" n="3.96" set="S"/>Tena kho pana samayena aññatarassa bhikkhuno evañcetaso
parivitakko udapādi kathaṁ nu kho jānato kathaṁ passato
anantarā āsavānaṁ khayo hotīti. Atha kho bhagavā tassa bhikkhuno
cetasā cetoparivivitakkamaññāya bhikkhū <note n="1">Po. bhikkhuṁ.</note> āmantesi vicayaso desito
bhikkhave mayā dhammo vicayaso desitā cattāro satipaṭṭhānā
vicayaso desitā cattāro sammappadhānā vicayaso desitā cattāro
iddhipādā vicayaso desitāni pañcindriyāni vicayaso desitāni
pañca balāni vicayaso desitā satta bojjhaṅgā vicayaso desito
ariyo aṭṭhaṅgiko maggo. Evaṁ vicayaso <note n="2">Yu. khosaddo dissati.</note> desito bhikkhave mayā
dhammo evaṁ vicayaso desito <note n="3">Ma. Yu. desite- dhamme.</note> kho bhikkhave mayā dhammo. Atha
ca panidhekaccassa bhikkhuno evaṁ cetaso parivitakko udapādi kathaṁ
nu kho jānato kathaṁ passato anantarā āsavānaṁ khayo hotīti.
<p n="174"/>Kathañca bhikkhave jānato kathaṁ passato anantarā āsavānaṁ
khayo hoti. Idha bhikkhave assutavā puthujjano ariyānaṁ adassāvī
<pb n="3.117"/>
Ariyadhammassa akovido ariyadhamme avinīto sappurisānaṁ adassāvī
.pe. Sappurisadhamme avinīto rūpaṁ attato samanupassati. Yā
kho pana sā bhikkhave samanupassanā saṅkhāro so. So pana
saṅkhāro kiṁnidāno kiṁsamudayo kiṁjātiko kiṁpabhavo <note n="1">Yu. kiṁpabhavoti.</note>. Avijjāsamphassajena
bhikkhave vedayitena phuṭṭhassa assutavato puthujjanassa uppannā taṇhā
tatojo so saṅkhāro. Iti kho bhikkhave sopi <note n="2">Yu. khosaddo dissati.</note> saṅkhāro anicco
saṅkhato paṭiccasamuppanno sāpi taṇhā aniccā saṅkhatā paṭiccasamuppannā
sāpi vedanā. Sopi phasso. Sāpi avijjā aniccā
saṅkhatā paṭiccasamuppannā. <pb ed="P" n="3.97" set="S"/>Evaṁpi kho bhikkhave jānato evaṁ
passato anantarā āsavānaṁ khayo hoti.
<p n="175"/>Na heva kho <note n="3">Po. na so ca kho.</note> rūpaṁ attato samanupassati apica kho
rūpavantaṁ attānaṁ samanupassati. Yā kho pana sā bhikkhave samanupassanā
saṅkhāro so. So pana saṅkhāro kiṁnidāno kiṁsamudayo kiṁjātiko
kiṁpabhavo. Avijjāsamphassajena bhikkhave vedayitena phuṭṭhassa assutavato
puthujjanassa uppannā taṇhā tatojo so saṅkhāro. Iti kho
bhikkhave sopi saṅkhāro anicco saṅkhato paṭiccasamuppanno sāpi
taṇhā. Sāpi vedanā. Sopi phasso. Sāpi avijjā aniccā
saṅkhatā paṭiccasamuppannā. Evaṁpi kho bhikkhave jānato evaṁ
passato anantarā āsavānaṁ khayo hoti.
<p n="176"/>Na heva kho rūpaṁ attato samanupassati na rūpavantaṁ
<pb n="3.118"/>
Attānaṁ samanupassati apica kho attani rūpaṁ samanupassati. Yā
kho pana sā bhikkhave samanupassanā saṅkhāro so. So pana saṅkhāro
kiṁnidāno kiṁsamudayo kiṁjātiko kiṁpabhavo. Avijjāsamphassajena bhikkhave
vedayitena phuṭṭhassa assutavato puthujjanassa uppannā taṇhā tatojo
so saṅkhāro. Iti kho bhikkhave sopi saṅkhāro anicco saṅkhato
paṭiccasamuppanno sāpi taṇhā. Sāpi vedanā. Sopi phasso.
Sāpi avijjā aniccā saṅkhatā paṭiccasamuppannā. Evaṁpi kho
bhikkhave jānato evaṁ passato anantarā āsavānaṁ khayo hoti.
<p n="177"/>Na heva kho rūpaṁ attato samanupassati na rūpavantaṁ
attānaṁ samanupassati na attani rūpaṁ samanupassati apica kho rūpasmiṁ
attānaṁ samanupassati. Yā kho pana sā bhikkhave samanupassanā
saṅkhāro so. So pana saṅkhāro kiṁnidāno kiṁsamudayo kiṁjātiko
kiṁpabhavo. Avijjāsamphassajena bhikkhave vedayitena phuṭṭhassa assutavato
puthujjanassa uppannā taṇhā tatojo so saṅkhāro. Iti kho
bhikkhave sopi saṅkhāro anicco saṅkhato paṭiccasamuppanno sāpi
taṇhā. Sāpi vedanā. Sopi phasso. Sāpi avijjā
aniccā saṅkhatā paṭiccasamuppannā. Evaṁpi kho bhikkhave jānato
evaṁ passato anantarā āsavānaṁ khayo hoti.
<p n="178"/>Na heva kho rūpaṁ attato samanupassati na rūpavantaṁ
attānaṁ na attani rūpaṁ na rūpasmiṁ attānaṁ samanupassati apica
<pb n="3.119"/>
Kho vedanaṁ attato samanupassati. Apica kho vedanāvantaṁ attānaṁ
samanupassati. Apica kho attani vedanaṁ samanupassati. Apica
kho vedanāya attānaṁ samanupassati. Apica kho saññaṁ attato.
Apica kho saṅkhāre attato samanupassati. Apica kho saṅkhāravantaṁ
attānaṁ samanupassati. Apica kho attani saṅkhāre samanupassati.
Apica kho saṅkhāresu attānaṁ samanupassati. Apica kho viññāṇaṁ
attato samanupassati. Apica kho viññāṇavantaṁ attānaṁ.
Apica kho attani viññāṇaṁ. Apica kho viññāṇasmiṁ attānaṁ
samanupassati. Yā kho pana sā bhikkhave samanupassanā saṅkhāro
so. So pana saṅkhāro kiṁnidāno .pe. Kiṁpabhavo. Avijjāsamphassajena
bhikkhave vedayitena phuṭṭhassa assutavato puthujjanassa
uppannā taṇhā tatojo so saṅkhāro. Iti kho bhikkhave
sopi saṅkhāro anicco saṅkhato paṭiccasamuppanno. Sāpi
taṇhā. Sāpi vedanā. Sopi phasso. Sāpi avijjā
aniccā saṅkhatā paṭiccasamuppannā. Evaṁpi kho bhikkhave jānato
evaṁ passato anantarā āsavānaṁ khayo hoti.
<p n="179"/>Na heva kho rūpaṁ attato samanupassati. Na vedanaṁ.
Na saññaṁ. Na saṅkhāre. Na viññāṇaṁ attato samanupassati
apica kho evaṁdiṭṭhī hoti so attā so loko so pecca
bhavissāmi nicco dhuvo sassato avipariṇāmadhammoti. Yā kho
<pb n="3.120"/>
Pana sā bhikkhave sassatadiṭṭhi saṅkhāro so. So pana saṅkhāro
kiṁnidāno .pe. Evaṁpi kho bhikkhave jānato evaṁ passato
anantarā āsavānaṁ khayo hoti.
<p n="180"/>Na heva kho rūpaṁ attato samanupassati. Na <pb ed="P" n="3.99" set="S"/>vedanaṁ. Na
saññaṁ. Na saṅkhāre. Na viññāṇaṁ attato samanupassati
nāpi evaṁdiṭṭhī hoti so attā so loko so pecca
bhavissāmi nicco dhuvo sassato avipariṇāmadhammoti apica kho
evaṁdiṭṭhī hoti no cassaṁ no ca me siyā na bhavissāmi <note n="1">Ma. nābhavissaṁ.</note>
na me bhavissatīti <note n="2">Po. bhavissa.</note>. Yā kho pana sā bhikkhave ucchedadiṭṭhi
saṅkhāro so. So pana saṅkhāro kiṁnidāno kiṁsamudayo kiṁjātiko
kiṁpabhavo. Avijjāsamphassajena bhikkhave vedayitena phuṭṭhassa assutavato
puthujjanassa uppannā taṇhā tatojo so saṅkhāro. Iti
kho bhikkhave sopi saṅkhāro anicco .pe. Evaṁpi kho bhikkhave
jānato evaṁ passato anantarā āsavānaṁ khayo hoti.
<p n="181"/>Na heva kho rūpaṁ attato samanupassati. Na vedanaṁ. Na
saññaṁ. Na saṅkhāre. Na viññāṇaṁ attato samanupassati .pe.
Na viññāṇasmiṁ attānaṁ <note n="3">Ma. attato.</note> samanupassati nāpi evaṁdiṭṭhī hoti so
attā so loko so pecca bhavissāmi nicco dhuvo sassato
avipariṇāmadhammoti nāpi evaṁdiṭṭhī hoti no cassaṁ no ca
me siyā na bhavissāmi na me bhavissatīti apica kho kaṅkhī
<pb n="3.121"/>
Hoti vicikicchī <note n="1">Po. vicikicchitā adiṭṭhigatā.</note> aniṭṭhaṅgato saddhamme. Yā <note n="2">Po. yā kho panimā bhikkhave. </note> kho pana sā bhikkhave
kaṅkhitā vicikicchitā aniṭṭhaṅgatatā saddhamme saṅkhāro so. So
pana saṅkhāro kiṁnidāno kiṁsamudayo kiṁjātiko kiṁpabhavo. Avijjāsamphassajena
bhikkhave vedayitena phuṭṭhassa assutavato puthujjanassa
uppannā taṇhā tatojo so saṅkhāro. Iti <note n="3">Po. evaṁ kho.</note> kho bhikkhave sopi
saṅkhāro anicco saṅkhato paṭiccasamuppanno sāpi taṇhā aniccā
saṅkhatā paṭiccasamuppannā sāpi vedanā aniccā saṅkhatā paṭiccasamuppannā
sopi phasso anicco saṅkhato paṭiccasamuppanno sāpi
avijjā aniccā saṅkhatā paṭiccasamuppannā. Evaṁpi kho bhikkhave
jānato evaṁ passato anantarā āsavānaṁ khayo hotīti.
<p rend="subhead" sid="82">10, puṇṇamasuttaṃ</p>
<p n="182"/><pb ed="P" n="3.100" set="S"/>Ekaṁ samayaṁ bhagavā sāvatthiyaṁ viharati pubbārāme
migāramātupāsāde mahatā bhikkhusaṅghena saddhiṁ. Tena kho pana samayena
bhagavā tadahuposathe paṇṇarase puṇṇāya <note n="4">Po. saṁpuṇṇāya.</note> puṇṇamāya rattiyā
bhikkhusaṅghaparivuto ajjhokāse nisinno hoti.
<p n="183"/>Atha kho aññataro bhikkhu uṭṭhāyāsanā ekaṁsaṁ uttarāsaṅgaṁ
karitvā yena bhagavā tenañjalimpaṇāmetvā bhagavantaṁ etadavoca
puccheyyāhaṁ bhante bhagavantaṁ kiñci <note n="5">Po. kiñci teneva.</note> deva desaṁ sace me bhagavā
okāsaṁ karoti pañhassa veyyākaraṇāyāti. Tenahi tvaṁ bhikkhu
sake āsane nisīditvā puccha yadākaṅkhasīti. Evaṁ bhanteti kho
so bhikkhu bhagavato paṭissutvā sake āsane nisīditvā bhagavantaṁ
<pb n="3.122"/>
Etadavoca ime nu kho bhante pañcupādānakkhandhā. Seyyathīdaṁ.
Rūpūpādānakkhandho vedanūpādānakkhandho saññūpādānakkhandho
saṅkhārūpādānakkhandho viññāṇūpādānakkhandhoti. Ime kho bhikkhu
pañcupādānakkhandhā. Seyyathīdaṁ. Rūpūpādānakkhandho .pe.
Viññāṇūpādānakkhandhoti.
<p n="184"/>Sādhu bhanteti kho so bhikkhu bhagavato bhāsitaṁ
abhinanditvā anumoditvā bhagavantaṁ uttariṁ pañhaṁ apucchi <note n="1">Po. pucchi.</note> ime kho
pana bhante pañcupādānakkhandhā kiṁmūlakāti. Ime kho bhikkhu
pañcupādānakkhandhā chandamūlakāti .pe.
Taññeva <note n="2">Po. tadaññeva.</note> nu kho bhante upādānaṁ te ca <note n="3">Sī. Ma. cakāro na dissati. </note> pañcupādānakkhandhā.
Udāhu aññatra pañcahi <note n="4">Yu. pañcupādānakkhandhehi.</note> upādānakkhandhehi <note n="4">Yu. pañcupādānakkhandhehi.</note> upādānanti. Na
kho bhikkhu taññeva upādānaṁ te ca pañcupādānakkhandhā <pb ed="P" n="3.101" set="S"/>napi <note n="5">Ma. Yu. nāpi. Po. pisaddo na dissati. </note>
aññatra pañcahi upādānakkhandhehi upādānaṁ apica yo <note n="6">Po. kho.</note> tattha
chandarāgo taṁ <note n="7">Po. tanti na dissati.</note> tattha upādānanti.
<p n="185"/>Sādhu bhanteti kho so bhikkhu .pe. Uttariṁ pañhaṁ
apucchi siyā pana bhante pañcupādānakkhandhesu chandarāgavemattatāti.
Siyā bhikkhūti bhagavā avoca idha bhikkhu ekaccassa <note n="8">Po. ekassa yathā evaṁ. </note> evaṁ
hoti evaṁrūpo siyaṁ anāgatamaddhānaṁ evaṁvedano siyaṁ anāgatamaddhānaṁ
evaṁsañaño <note n="9">Po. Yu. evaṁsaññī.</note> siyaṁ anāgatamaddhānaṁ evaṁsaṅkhāro siyaṁ
<pb n="3.123"/>
Anāgatamaddhānaṁ evaṁviññāṇo siyaṁ anāgatamaddhānanti <note n="1">Yu. itisaddo na dissati.</note>. Evaṁ
kho bhikkhu siyā pañcupādānakkhandhesu chandarāgavemattatāti.
<p n="186"/>Sādhu bhanteti kho so bhikkhu .pe. Uttariṁ pañhaṁ
apucchi kittāvatā nu kho bhante khandhānaṁ khandhādhivacananti.
Yaṅkiñci bhikkhu <note n="2">Yu. bhikkhave.</note> rūpaṁ atītānāgatapaccuppannaṁ ajjhattaṁ vā bahiddhā
vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre <note n="3">Po. vāsaddo dissati. </note> santike
vā. Ayaṁ vuccati rūpakkhandho <note n="4">Po. rūpakkhandhoti.</note>. Yā kāci vedanā. Yā kāci
saññā. Ye keci saṅkhārā. Yaṅkiñci viññāṇaṁ atītānāgatapaccuppannaṁ
ajjhattaṁ vā bahiddhā vā oḷārikaṁ vā sukhumaṁ vā
hīnaṁ vā paṇītaṁ vā yaṁ dūre santike vā. Ayaṁ vuccati viññāṇakkhandho.
Ettāvatā <note n="5">Po. casaddo dissati.</note> kho bhikkhu khandhānaṁ khandhādhivacananti.
<p n="187"/>Sādhu bhanteti kho so bhikkhu .pe. Apucchi ko
nu kho bhante hetu ko paccayo rūpakkhandhassa paññāpanāya.
Ko hetu ko paccayo vedanākkhandhassa paññāpanāya. Ko hetu
ko paccayo saññākkhandhassa paññāpanāya. Ko hetu ko
paccayo saṅkhārakkhandhassa paññāpanāya. Ko hetu ko paccayo
viññāṇakkhandhassa paññāpanāyāti. Cattāro kho bhikkhu mahābhūtā
hetu cattāro mahābhūtā paccayo <note n="6">Po. paccayā.</note> rūpakkhandhassa paññāpanāya.
Phasso hetu phasso paccayo vedanākkhandhassa paññāpanāya. Phasso
hetu phasso paccayo saññākkhandhassa paññāpanāya. <pb ed="P" n="3.102" set="S"/>Phasso
<pb n="3.124"/>
Hetu phasso paccayo saṅkhārakkhandhassa paññāpanāya. Nāmarūpaṁ
hetu nāmarūpaṁ paccayo viññāṇakkhandhassa paññāpanāyāti.
<p n="188"/>Sādhu bhanteti kho so bhikkhu .pe. Apucchi kathaṁ
nu kho bhante sakkāyadiṭṭhi hotīti. Idha bhikkhu assutavā puthujjano
ariyānaṁ adassāvī ariyadhammassa akovido ariyadhamme avinīto
sappurisānaṁ adassāvī sappurisadhammassa akovido sappurisadhamme
avinīto rūpaṁ attato samanupassati rūpavantaṁ vā attānaṁ attani
vā rūpaṁ rūpasmiṁ vā attānaṁ. Vedanaṁ. Saññaṁ. Saṅkhāre.
Viññāṇaṁ attato samanupassati viññāṇavantaṁ vā attānaṁ
attani vā viññāṇaṁ viññāṇasmiṁ vā attānaṁ. Evaṁ kho
bhikkhu sakkāyadiṭṭhi hotīti.
<p n="189"/>Sādhu bhanteti kho so bhikkhu .pe. Apucchi kathaṁ
pana bhante sakkāyadiṭṭhi na hotīti. Idha bhikkhu sutavā ariyasāvako
ariyānaṁ dassāvī ariyadhammassa kovido ariyadhamme suvinīto sappurisānaṁ
dassāvī sappurisadhammassa <note n="1">Po. sappurisadhammesu.</note> kovido sappurisadhamme suvinīto na rūpaṁ
attato samanupassati na rūpavantaṁ vā attānaṁ na attani vā
rūpaṁ na rūpasmiṁ vā attānaṁ. Na vedanaṁ. Na saññaṁ. Na
saṅkhāre. Na viññāṇaṁ attato samanupassati na viññāṇavantaṁ
vā attānaṁ na attani vā viññāṇaṁ na viññāṇasmiṁ vā
attānaṁ. Evaṁ kho bhikkhu sakkāyadiṭṭhi na hotīti.
<pb n="3.125"/>
<p n="190"/>Sādhu bhanteti kho so bhikkhu .pe. Ko nu kho
bhante rūpassa assādo ko ādīnavo kiṁ nissaraṇaṁ. Ko
vedanāya. Ko saññāya. Ko saṅkhārānaṁ. Ko viññāṇassa
assādo ko ādīnavo kiṁ nissaraṇanti. Yaṁ kho bhikkhu
rūpaṁ paṭicca uppajjati sukhaṁ somanassaṁ ayaṁ rūpassa assādo
yaṁ rūpaṁ aniccaṁ dukkhaṁ vipariṇāṇadhammaṁ ayaṁ rūpassa ādīnavo yo
rūpasmiṁ chandarāgavinayo chandarāgappahānaṁ idaṁ rūpassa nissaraṇaṁ.
Yaṁ vedanaṁ paṭicca. Yaṁ <pb ed="P" n="3.103" set="S"/>saññaṁ paṭicca. Yaṁ <note n="1">Ma. Yu. ye.</note> saṅkhāre paṭicca.
Yaṁ viññāṇaṁ paṭicca uppajjati sukhaṁ somanassaṁ ayaṁ viññāṇassa
assādo yaṁ viññāṇaṁ aniccaṁ dukkhaṁ vipariṇāmadhammaṁ ayaṁ
viññāṇassa ādīnavo yo viññāṇasmiṁ chandarāgavinayo
chandarāgappahānaṁ idaṁ viññāṇassa nissaraṇanti.
<p n="191"/>Sādhu bhanteti kho so bhikkhu bhagavato bhāsitaṁ
abhinanditvā anumoditvā bhagavantaṁ uttariṁ pañhaṁ apucchi kathaṁ nu kho
bhante jānato kathaṁ passato imasmiñca saviññāṇake kāye bahiddhā
ca sabbanimittesu ahaṅkāramamaṅkāramānānusayā na hontīti.
Yaṅkiñci bhikkhu rūpaṁ atītānāgatapaccuppannaṁ ajjhattaṁ vā bahiddhā
vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike
vā sabbaṁ rūpaṁ netaṁ mama nesohamasmi na meso attāti
evametaṁ yathābhūtaṁ sammappaññāya passati. Yā kāci vedanā.
<pb n="3.126"/>
Yā kāci saññā. Ye keci saṅkhārā. Yaṅkiñci viññāṇaṁ
atītānāgatapaccuppannaṁ ajjhattaṁ vā bahiddhā vā oḷārikaṁ vā
sukhumaṁ vā hīnaṁ vā paṇītaṁ vā yaṁ dūre santike vā sabbaṁ
viññāṇaṁ netaṁ mama nesohamasmi na meso attāti evametaṁ
yathābhūtaṁ sammappaññāya passati. Evaṁ kho bhikkhu jānato evaṁ
passato imasmiñca <note n="1">Po. panasaddo dissati.</note> saviññāṇake kāye bahiddhā ca sabbanimittesu
ahaṅkāramamaṅkāramānānusayā na hontīti.
<p n="192"/>Tena kho pana samayena aññatarassa bhikkhuno evaṁ
cetaso parivitakko udapādi iti kira bho rūpaṁ anattā. Vedanā.
Saññā. Saṅkhārā. Viññāṇaṁ anattā anattakatāni kammāni
kammattānaṁ <note n="2">Ma. u. 106. kamattānaṁ. Ma. kathamattānaṁ. Sī. Yu.  katamattānaṁ.</note> phusissantīti. Atha kho bhagavā tassa bhikkhuno cetasā <note n="3">Po. cetaso.</note>
cetoparivitakkamaññāya bhikkhū āmantesi ṭhānaṁ kho panetaṁ bhikkhave
vijjati yaṁ idhekacco moghapuriso avijjāgato <note n="4">Po. avijjātaṇhādhigatena. Ma. Yu. avidvā  avijjāgato taṇhādhipateyyena.</note> taṇhādhigatena
cetasā satthu sāsanaṁ atidhāvitabbaṁ <note n="5">Po. atividhātabbaṁ. </note> maññeyya iti kira bho
rūpaṁ anattā. Vedanā. Saññā. Saṅkhārā. Viññāṇaṁ anattā
anattakatāni <pb ed="P" n="3.104" set="S"/>kammāni kammattānaṁ phusissantīti <note n="6">Yu. itisaddo na dissati.</note>. Paṭipucchā vinītā
kho me tumhe bhikkhave tatra tatra tesu tesu <note n="7">Po. Yu. tesūti na dissati.</note> dhammesu taṁ kiṁ
maññatha bhikkhave rūpaṁ niccaṁ vā aniccaṁ vāti. Aniccaṁ bhante.
Vedanā. Saññā. Saṅkhārā. Viññāṇaṁ niccaṁ vā aniccaṁ
<pb n="3.127"/>
Vāti. Aniccaṁ bhante. Yaṁ panāniccaṁ dukkhaṁ vā taṁ sukhaṁ vāti.
Dukkhaṁ bhante. Yaṁ panāniccaṁ dukkhaṁ vipariṇāmadhammaṁ kallaṁ nu taṁ
samanupassituṁ etaṁ mama esohamasmi eso me attāti. No
hetaṁ bhante. Tasmā tiha .pe. Evaṁ passaṁ .pe. Nāparaṁ
itthattāyāti pajānātīti.
Dve khandhā taññeva siyaṁ adhivacanaṁ ca hetunā <note n="1">Po. dve diṭṭhā taññeva piyaṁ adhivacanā ca hetunā.</note>
sakkāyena <note n="2">Yu. sattā yena. </note> duve vuttā assādaviññāṇakena ca
ete dasavidhā vuttā hoti bhikkhu pucchāyāti <note n="3">Po. paccayā.</note> <note n="4">Sī. ayaṁ gāthā na dissati.</note>.
Khajjaniyavaggo tatiyo.
Tassuddānaṁ
assādo dve samudayā <note n="5">Po. samudayo.</note> arahantehi apare dve
sīho <note n="6">Yu. sīhā.</note> khajjanipiṇḍolyaṁ pālileyyena puṇṇamāti.
<p rend="subhead" check="nosid">9, theravaggo</p>
<p rend="subhead" sid="83">1, ānandasuttaṃ</p>
<pb n="3.128"/>
Khandhasaṁyuttassa majjhimapaṇṇāsake <pb ed="P" n="3.105" set="S"/>theravaggo catuttho
<p n="193"/>Sāvatthiyaṁ viharati. Ārāme. Tatra kho āyasmā
ānando bhikkhū āmantesi āvuso bhikkhaveti <note n="1">Yu. bhikkhavo.</note>. Āvusoti kho
te bhikkhū āyasmato ānandassa paccassosuṁ. Āyasmā ānando
etadavoca puṇṇo nāma āvuso āyasmā mantānīputto amhākaṁ
navakānaṁ sataṁ bahūpakāro hoti so amhe iminā ovādena ovadati
upādāya āvuso ānanda asmīti hoti no anupādāya. Kiñca
upādāya asmīti hoti no anupādāya. Rūpaṁ upādāya asmīti
hoti no anupādāya. Vedanaṁ. Saññaṁ. Saṅkhāre. Viññāṇaṁ
upādāya asmīti hoti no anupādāya. Seyyathāpi āvuso
ānanda itthī vā puriso vā daharo <note n="2">Po. daharo vā yuvā vā.</note> yuvā maṇḍanakajātiko
ādāse vā parisuddhe pariyodāte acche vā udakapatte sakaṁ
mukhanimittaṁ paccavekkhamāno upādāya passeyya no anupādāya.
Evameva kho āvuso ānanda rūpaṁ upādāya asmīti hoti no
anupādāya. Vedanaṁ. Saññaṁ. Saṅkhāre. Viññāṇaṁ upādāya
asmīti hoti no anupādāya. Taṁ kiṁ maññasi āvuso ānanda
rūpaṁ niccaṁ vā aniccaṁ vāti. Aniccaṁ āvuso. Vedanā.
Saññā. Saṅkhārā. Viññāṇaṁ niccaṁ vā aniccaṁ vāti.
Aniccaṁ āvuso .pe. Tasmā tiha. Evaṁ passaṁ .pe. Nāparaṁ
<pb n="3.129"/>
Itthattāyāti pajānāti <note n="1">Ma. Yu. pajānātīti.</note>. Puṇṇo nāma āvuso āyasmā
mantānīputto amhākaṁ <pb ed="P" n="3.106" set="S"/>navakānaṁ sataṁ bahūpakāro hoti so amhe iminā
ovādena ovadati imaṁ <note n="2">Ma. Yu. idañca pana.</note> pana me āyasmato puṇṇassa mantānīputtassa
dhammadesanaṁ sutvā dhammo abhisamitoti <note n="3">Yu. abhisametoti. </note>..
<p rend="subhead" sid="84">2, tissasuttaṃ</p>
<p n="194"/>Sāvatthiyaṁ viharati. Ārāme. Tena kho pana samayena
āyasmā tisso bhagavato pitucchāputto sambahulānaṁ bhikkhūnaṁ
evamāroceti api me āvuso madhurakajāto viya kāyo disāpi
me na pakkhāyanti dhammāpi maṁ <note n="4">Po. me nappaṭilabhanti.</note> nappaṭibhanti thīnamiddhañca me
cittaṁ pariyādāya tiṭṭhati anabhirato ca <note n="5">Po. va.</note> brahmacariyaṁ carāmi hoti
ca me dhammesu vicikicchāti.
<p n="195"/>Atha kho sambahulā bhikkhū yena bhagavā tenupasaṅkamiṁsu
upasaṅkamitvā bhagavantaṁ abhivādetvā ekamantaṁ nisīdiṁsu. Ekamantaṁ
nisinnā kho te bhikkhū bhagavantaṁ etadavocuṁ āyasmā bhante tisso
bhagavato pitucchāputto sambahulānaṁ bhikkhūnaṁ evamāroceti api me
āvuso madhurakajāto viya kāyo disāpi me na pakkhāyanti dhammāpi
maṁ nappaṭibhanti thīnamiddhañca me cittaṁ pariyādāya tiṭṭhati anabhirato
ca brahmacariyaṁ carāmi hoti ca me dhammesu vicikicchāti. Atha kho
bhagavā aññataraṁ bhikkhuṁ āmantesi ehi tvaṁ bhikkhu mama vacanena
tissaṁ bhikkhuṁ āmantehi satthā taṁ āvuso tissa āmantetīti.
Evaṁ bhanteti kho so bhikkhu bhagavato paṭissutvā yenāyasmā tisso
<pb n="3.130"/>
Tenupasaṅkami upasaṅkamitvā āyasmantaṁ tissaṁ etadavoca satthā
taṁ āvuso tissa āmantetīti. Evaṁ āvusoti kho āyasmā
tisso tassa bhikkhuno paṭissutvā yena bhagavā tenupasaṅkami
upasaṅkamitvā bhagavantaṁ abhivādetvā ekamantaṁ nisīdi. Ekamantaṁ
nisinnaṁ kho āyasmantaṁ tissaṁ bhagavā etadavoca saccaṁ kira tvaṁ
tissa sambahulānaṁ <pb ed="P" n="3.107" set="S"/>bhikkhūnaṁ evamārocesi api me āvuso madhurakajāto
viya kāyo .pe. Hoti ca me dhammesu vicikicchāti. Evaṁ
bhante. Taṁ kiṁ maññasi tissa rūpe avītarāgassa <note n="1">Po. Ma. Yu. avigatarāgassa ... avigatataṇhassa.</note> avītatacchandassa
avītapemassa avītapipāsassa avītapariḷāhassa avītataṇhassa tassa
rūpassa vipariṇāmaññathābhāvā uppajjanti sokaparidevadukkhadomanassupāyāsāti.
Evaṁ bhante. Sādhu sādhu tissa evaṁ hetaṁ tissa
hoti yathātaṁ rūpe avītarāgassa. Vedanāya. Saññāya.
Saṅkhāresu avītarāgassa .pe. Tesaṁ saṅkhārānaṁ vipariṇāmaññathābhāvā
uppajjanti sokaparidevadukkhadomanassupāyāsāti. Evaṁ bhante.
Sādhu sādhu tissa evaṁ hetaṁ tissa hoti yathātaṁ saṅkhāresu avītarāgassa.
Viññāṇe avītarāgassa avītacchandassa avītapemassa
avītapipāsassa avītapariḷāhassa avītataṇhassa tassa viññāṇassa
pariṇāmaññathābhāvā uppajjanti sokaparidevadukkhadomanassupāyāsāti.
Evaṁ bhante. Sādhu sādhu tissa evaṁ hetaṁ tissa hoti yathātaṁ
viññāṇe avītarāgassa.
<pb n="3.131"/>
<p n="196"/>Taṁ kiṁ maññasi tissa rūpe vītarāgassa vītacchandassa
vītapemassa vītapipāsassa vītapariḷāhassa vītataṇhassa tassa rūpassa
vipariṇāmaññathābhāvā uppajjanti sokaparidevadukkhadomanassupāyāsāti.
No hetaṁ bhante. Sādhu sādhu tissa evaṁ hetaṁ tissa hoti
yathātaṁ rūpe vītarāgassa. Vedanāya. Saññāya. Saṅkhāresu.
Viññāṇe vītarāgassa vītacchandassa <pb ed="P" n="3.108" set="S"/>vītapemassa vītapipāsassa
vītapariḷāhassa vītataṇhassa tassa viññāṇassa vipariṇāmaññathābhāvā
uppajjanti sokaparidevadukkhadomanassupāyāsāti. No hetaṁ bhante.
Sādhu sādhu tissa evaṁ hetaṁ tissa hoti yathātaṁ viññāṇe
vītarāgassa. Taṁ kiṁ maññasi tissa rūpaṁ niccaṁ vā aniccaṁ vāti.
Aniccaṁ bhante .pe. Vedanā. Saññā. Saṅkhārā. Viññāṇaṁ
niccaṁ vā aniccaṁ vāti. Aniccaṁ bhante .pe. Tasmā tiha.
Evaṁ passaṁ .pe. Nāparaṁ itthattāyāti pajānāti.
<p n="197"/>Seyyathāpi <note n="1">Yu. seyyathāpissa.</note> tissa dve purisā eko puriso amaggakusalo
eko puriso maggakusalo tamenaṁ so amaggakusalo puriso
amuṁ maggakusalaṁ purisaṁ maggaṁ puccheyya so evaṁ vadeyya evaṁ <note n="2">Ma. ehi.</note>
bho purisa ayaṁ maggo tena muhuttaṁ gaccha tena muhuttaṁ gantvā
dakkhissasi dvedhāpathaṁ <note n="3">Yu. dvidhāpathaṁ.</note> tattha vāmaṁ muñcitvā dakkhiṇaṁ gaṇha tena
muhuttaṁ gaccha tena muhuttaṁ gantvā dakkhissasi tibbaṁ vanasaṇḍaṁ
tena muhuttaṁ gaccha tena muhuttaṁ gantvā dakkhissasi mahantaṁ ninnaṁ
<pb n="3.132"/>
Pallalaṁ tena muhuttaṁ gaccha tena muhuttaṁ gantvā dakkhissasi
sobbhaṁ papātaṁ tena muhuttaṁ gaccha tena muhuttaṁ gantvā
dakkhissasi samaṁ bhūmibhāgaṁ ramaṇīyaṁ <note n="1">Ma. ramaṇīyanti.</note>. Upamā kho myāyaṁ tissa katā
atthassa viññāpanāya ayaṁ cevettha attho. Puriso amaggakusaloti
kho tissa puthujjanassetaṁ adhivacanaṁ. Puriso maggakusaloti
kho tissa tathāgatassetaṁ adhivacanaṁ arahato sammāsambuddhassa.
Dvedhāpathoti kho tissa vicikicchāyetaṁ adhivacanaṁ. <pb ed="P" n="3.109" set="S"/>Vāmo maggoti kho
tissa aṭṭhaṅgikassetaṁ micchāmaggassa adhivacanaṁ. Seyyathīdaṁ.
Micchādiṭṭhiyā .pe. Micchāsamādhissa. Dakkhiṇo maggoti kho tissa
ariyassetaṁ aṭṭhaṅgikassa maggassa adhivacanaṁ. Seyyathīdaṁ. Sammādiṭṭhiyā
.pe. Sammāsamādhissa. Tibbo vanasaṇḍoti kho tissa
avijjāyetaṁ adhivacanaṁ. Mahantaṁ ninnaṁ pallalanti kho tissa kāmānametaṁ
adhivacanaṁ. Sobbho papātoti kho tissa kodhupāyāsassetaṁ
adhivacanaṁ. Samo bhūmibhāgo ramaṇīyoti kho tissa nibbānassetaṁ
adhivacanaṁ. Abhirama tissa abhirama tissa ahamovādena ahamanuggahena
ahamanusāsaniyāti <note n="2">Ma. ahamāmisadhammānuggahena mamovādena mamānusāsaniyāti.</note>. Idamavoca bhagavā. Attamano āyasmā
tisso bhagavato bhāsitaṁ abhinandīti.
<p rend="subhead" sid="85">3, yamakasuttaṃ</p>
<p n="198"/>Ekaṁ samayaṁ āyasmā sārīputto sāvatthiyaṁ viharati
<pb n="3.133"/>
Jetavane anāthapiṇḍikassārāme. Tena kho pana samayena yamakassa
nāma bhikkhuno evarūpaṁ pāpakaṁ diṭṭhigataṁ uppannaṁ hoti tathāhaṁ
bhagavatā dhammaṁ desitaṁ ājānāmi yathā <note n="1">Po. yathāpi.</note> khīṇāsavo bhikkhu kāyassa
bhedā ucchijjati vinassati na hoti parammaraṇāti. Assosuṁ kho
sambahulā bhikkhū yamakassa kira nāma bhikkhuno evarūpaṁ pāpakaṁ
diṭṭhigataṁ uppannaṁ hoti tathāhaṁ bhagavatā dhammaṁ desitaṁ ājānāmi
yathā khīṇāsavo bhikkhu kāyassa bhedā ucchijjati vinassati na hoti
parammaraṇāti. Atha kho te bhikkhū yenāyasmā yamako tenupasaṅkamiṁsu
upasaṅkamitvā āyasmatā yamakena saddhiṁ sammodiṁsu sammodanīyaṁ
kathaṁ sārāṇīyaṁ vītisāretvā ekamantaṁ nisīdiṁsu. Ekamantaṁ nisinnā
kho te bhikkhū āyasmantaṁ yamakaṁ etadavocuṁ saccaṁ kira te <note n="2">votipi pāṭho.</note> āvuso
yamaka evarūpaṁ pāpakaṁ diṭṭhigataṁ uppannaṁ tathāhaṁ <pb ed="P" n="3.110" set="S"/>bhagavatā dhammaṁ
desitaṁ ājānāmi yathā khīṇāsavo bhikkhu kāyassa bhedā ucchijjati
vinassati na hoti parammaraṇāti. Evaṁ khvāhaṁ āvuso bhagavatā
dhammaṁ desitaṁ ājānāmi yathā khīṇāsavo bhikkhu kāyassa bhedā
ucchijjati vinassati na hoti parammaraṇāti. Mā āvuso yamaka
evaṁ avaca mā bhagavantaṁ abbhācikkhi na hi sādhu bhagavato
abbhakkhānaṁ na hi bhagavā evaṁ vadeyya khīṇāsavo bhikkhu kāyassa
bhedā ucchijjati vinassati na hoti parammaraṇāti. Evaṁpi kho
<pb n="3.134"/>
Āyasmā yamako tehi bhikkhūhi vuccamāno tatheva taṁ pāpakaṁ diṭṭhigataṁ
thāmasā parāmāsā abhinivissaṁ <note n="1">Sī. parāmassa abhinivissa.</note> voharati tathāhaṁ bhagavatā dhammaṁ
desitaṁ ājānāmi yathā khīṇāsavo bhikkhu kāyassa bhedā ucchijjati
vinassati na hoti parammaraṇāti. Yato kho te bhikkhū nāsakkhiṁsu
āyasmantaṁ yamakaṁ etasmā pāpakā diṭṭhigatā vivecetuṁ. Atha kho
te bhikkhū uṭṭhāyāsanā yenāyasmā sārīputto tenupasaṅkamiṁsu
upasaṅkamitvā āyasmantaṁ sārīputtaṁ etadavocuṁ yamakassa nāma āvuso
sārīputta bhikkhuno evarūpaṁ pāpakaṁ diṭṭhigataṁ uppannaṁ tathāhaṁ
bhagavatā dhammaṁ desitaṁ ājānāmi yathā khīṇāsavo bhikkhu kāyassa
bhedā ucchijjati vinassati na hoti parammaraṇāti sādhāyasmā
sārīputto yena yamako bhikkhu tenupasaṅkamatu anukampaṁ upādāyāti.
Adhivāsesi kho āyasmā sārīputto tuṇhībhāvena.
<p n="199"/>Atha kho āyasmā sārīputto sāyaṇhasamayaṁ paṭisallānā
vuṭṭhito yenāyasmā yamako tenupasaṅkami upasaṅkamitvā āyasmatā
yamakena saddhiṁ sammodi .pe. Ekamantaṁ nisinno kho āyasmā
sārīputto āyasmantaṁ yamakaṁ etadavoca saccaṁ kira te āvuso
yamaka evarūpaṁ pāpakaṁ diṭṭhigataṁ uppannaṁ <note n="2">Po. hoti.</note> tathāhaṁ bhagavatā dhammaṁ
desitaṁ ājānāmi yathā <pb ed="P" n="3.111" set="S"/>khīṇāsavo bhikkhu kāyassa bhedā ucchijjati
vinassati na hoti parammaraṇāti. Evaṁ khvāhaṁ āvuso bhagavatā
<pb n="3.135"/>
Dhammaṁ desitaṁ ājānāmi yathā khīṇāsavo bhikkhu kāyassa bhedā
ucchijjati vinassati na hoti parammaraṇāti. Taṁ kiṁ maññasi āvuso
yamaka rūpaṁ niccaṁ vā aniccaṁ vāti. Aniccaṁ āvuso .pe.
Vedanā. Saññā. Saṅkhārā. Viññāṇaṁ niccaṁ vā aniccaṁ
vāti. Aniccaṁ āvuso. Tasmā tiha .pe. Evaṁ passaṁ .pe.
Nāparaṁ itthattāyāti pajānāti.
<p n="200"/>Taṁ kiṁ maññasi āvuso yamaka rūpaṁ tathāgatoti
samanupassasīti. No hetaṁ āvuso. Vedanaṁ tathāgatoti samanupassasīti.
No hetaṁ āvuso. Saññaṁ. Saṅkhāre. Viññāṇaṁ
tathāgatoti samanupassasīti. No hetaṁ āvuso.
<p n="201"/>Taṁ kiṁ maññasi āvuso yamaka rūpasmiṁ tathāgatoti
samanupassasīti. No hetaṁ āvuso. Aññatra rūpā tathāgatoti
samanupassasīti. No hetaṁ āvuso. Vedanāya .pe. Aññatra
vedanāya .pe. Saññāya. Aññatra saññāya. Saṅkhāresu.
Aññatra saṅkhārehi. Viññāṇasmiṁ tathāgatoti samanupassasīti.
No hetaṁ āvuso. Aññatra viññāṇā tathāgatoti samanupassasīti.
No hetaṁ āvuso.
<p n="202"/>Taṁ kiṁ maññasi āvuso yamaka rūpaṁ <note n="1">Ma. rūpaṁ. vedanaṁ. saññaṁ. saṅkhāre. Yu. rūpā.</note>. Vedanā.
Saññā. Saṅkhārā. Viññāṇaṁ tathāgatoti samanupassasīti.
No hetaṁ āvuso.
<pb n="3.136"/>
<p n="203"/><pb ed="P" n="3.112" set="S"/>Taṁ kiṁ maññasi āvuso yamaka ayaṁ so arūpī avedano
asaññī asaṅkhāro aviññāṇo tathāgatoti samanupassasīti. No
hetaṁ āvuso. Ettha ca te āvuso yamaka diṭṭheva dhamme
saccato tathato <note n="1">Ma. Yu. thetato</note> tathāgato anupalabbhiyamāno kallaṁ nu te taṁ
veyyākaraṇaṁ tathāhaṁ bhagavatā dhammaṁ desitaṁ ājānāmi yathā
khīṇāsavo bhikkhu kāyassa bhedā ucchijjati vinassati na hoti
parammaraṇāti. Ahu kho me taṁ āvuso sārīputta pubbe
aviddasuno <note n="2">Po. avindasuno.</note> pāpakaṁ diṭṭhigataṁ idañca pana me āyasmato
sārīputtassa dhammadesanaṁ sutvā tañceva pāpakaṁ diṭṭhigataṁ pahīnaṁ
dhammo ca me abhisamitoti.
<p n="204"/>Sace taṁ āvuso yamaka evaṁ puccheyyuṁ yo so āvuso
yamaka bhikkhu arahaṁ khīṇāsavo so kāyassa bhedā parammaraṇā
kiṁ hotīti evaṁ puṭṭho tvaṁ āvuso yamaka kinti byākareyyāsīti.
Sace maṁ āvuso evaṁ puccheyyuṁ yo so āvuso yamaka
bhikkhu arahaṁ khīṇāsavo so kāyassa bhedā parammaraṇā kiṁ
hotīti evaṁ puṭṭho <note n="3">Ma. puṭṭhāhaṁ āvuso.</note> ahamāvuso evaṁ byākareyyaṁ rūpaṁ kho
āvuso aniccaṁ yadaniccaṁ taṁ dukkhaṁ yaṁ dukkhaṁ taṁ niruddhaṁ tadatthaṁ <note n="4">Yu.  tamatthagataṁ.</note>
gataṁ. Vedanā. Saññā. Saṅkhārā. Viññāṇaṁ aniccaṁ
yadaniccaṁ taṁ dukkhaṁ yaṁ dukkhaṁ taṁ niruddhaṁ tadatthaṁ gatanti evaṁ
<pb n="3.137"/>
Puṭṭho ahaṁ āvuso evaṁ byākareyyanti.
<p n="205"/>Sādhu sādhu āvuso yamaka tenahāvuso yamaka
upamante karissāmi etasseva atthassa bhiyyoso mattāya ñāṇāya.
Seyyathāpi āvuso yamaka gahapati vā gahapatiputto vā aḍḍho
mahaddhano mahābhogo so ca ārakkhasampanno tassa koci
deva puriso uppajjeyya anatthakāmo ahitakāmo ayogakkhemakāmo
jīvitā voropetukāmo tassa <pb ed="P" n="3.113" set="S"/>evamassa ayaṁ kho gahapati vā
gahapatiputto vā aḍḍho mahaddhano mahābhogo so ca
ārakkhasampanno na hāyaṁ <note n="1">Ma. Yu. nāyaṁ.</note> sukaro pasayha jīvitā voropetuṁ yannūnāhaṁ
anupakhajja jīvitā voropeyyanti. So taṁ gahapatiṁ vā gahapatiputtaṁ
vā upasaṅkamitvā evaṁ vadeyya upaṭṭhaheyyantaṁ <note n="2">Po. upaṭṭhaheyyanti.</note> bhanteti.
Tamenaṁ so gahapati vā gahapatiputto vā upaṭṭhāpeyya so
upaṭṭhaheyya pubbuṭṭhāyī pacchānipātī kiṁkārapaṭisāvī manāpacārī
piyavādī tassa so gahapati vā gahapatiputto vā mittatopi naṁ
daheyya <note n="3">Po. dadeyya. Ma. saddhaheyyaṁ.</note> suhajjatopi naṁ daheyya tasmiñca vissāsaṁ āpajjeyya.
Yadā kho āvuso tassa purisassa evamassa saṁvissaṭṭho kho myāyaṁ
gahapati vā gahapatiputto vāti atha naṁ rahogataṁ viditvā tiṇhena
satthena jīvitā voropeyya. Taṁ kiṁ maññasi āvuso yamaka
yadāpi so puriso amuṁ gahapatiṁ vā gahapatiputtaṁ vā upasaṅkamitvā
evamāha upaṭṭhaheyyaṁ taṁ bhanteti tadāpi so vadhakova vadhakañca
<pb n="3.138"/>
Pana santaṁ na aññāsi vadhako meti. Yadāpi so upaṭṭhāti <note n="1">Yu. upaṭṭhahati.</note>
pubbuṭṭhāyī pacchānipātī kiṁkārapaṭisāvī manāpacārī piyavādī tadāpi
so vadhakova vadhakañca pana santaṁ na aññāsi vadhako meti.
Yadāpi naṁ rahogataṁ viditvā tiṇhena satthena jīvitā voropeti
tadāpi so vadhakova vadhakañca pana santaṁ na aññāsi vadhako
meti. Evamāvusoti.
<p n="206"/>Evameva kho āvuso assutavā puthujjano ariyānaṁ
adassāvī ariyadhammassa akovido ariyadhamme avinīto sappurisānaṁ
adassāvī sappurisadhammassa akovido sappurisadhamme avinīto rūpaṁ
attato samanupassati rūpavantaṁ vā attānaṁ attani vā rūpaṁ
rūpasmiṁ vā attānaṁ. Vedanaṁ. Saññaṁ. Saṅkhāre. Viññāṇaṁ
attato samanupassati .pe. Viññāṇasmiṁ vā attānaṁ. So
aniccaṁ rūpaṁ aniccaṁ rūpanti yathābhūtaṁ nappajānāti aniccaṁ vedanaṁ
aniccā vedanāti yathābhūtaṁ nappajānāti aniccaṁ saññaṁ aniccā
saññāti yathābhūtaṁ nappajānāti anicce saṅkhāre aniccā
saṅkhārāti yathābhūtaṁ nappajānāti aniccaṁ viññāṇaṁ aniccaṁ
viññāṇanti yathābhūtaṁ nappajānāti. Dukkhaṁ rūpaṁ dukkhaṁ rūpanti
yathābhūtaṁ nappajānāti dukkhaṁ vedanaṁ. Dukkhaṁ saññaṁ. Dukkhe
saṅkhāre. Dukkhaṁ viññāṇaṁ dukkhaṁ viññāṇanti yathābhūtaṁ
nappajānāti. Anattaṁ rūpaṁ anattaṁ <note n="2">Po. Ma. Yu. sabbattha anattāti dissati.</note> rūpanti yathābhūtaṁ nappajānāti
<pb n="3.139"/>
Anattaṁ vedanaṁ. Anattaṁ saññaṁ. Anatte saṅkhāre. Anattaṁ
viññāṇaṁ anattaṁ viññāṇanti yathābhūtaṁ nappajānāti. Saṅkhataṁ
rūpaṁ saṅkhataṁ rūpanti yathābhūtaṁ nappajānāti saṅkhataṁ vedanaṁ.
Saṅkhataṁ saññaṁ. Saṅkhate saṅkhāre. Saṅkhataṁ viññāṇaṁ saṅkhataṁ
viññāṇanti yathābhūtaṁ nappajānāti. Vadhakaṁ rūpaṁ vadhakaṁ rūpanti
yathābhūtaṁ nappajānāti vadhakaṁ vedanaṁ. Vadhakaṁ saññaṁ. Vadhake
saṅkhāre. Vadhakaṁ viññāṇaṁ vadhakaṁ viññāṇanti yathābhūtaṁ
nappajānāti. So rūpaṁ upeti upādiyati adhiṭṭhāti attā meti
vedanaṁ. Saññaṁ. Saṅkhāre. Viññāṇaṁ upeti upādiyati
adhiṭṭhāti attā meti. Tassime pañcupādānakkhandhā upetā <note n="1">uppannātipi upentātipi pāṭho.</note>
upādinnā dīgharattaṁ ahitāya dukkhāya saṁvattanti.
<p n="207"/>Sutavā ca kho āvuso ariyasāvako ariyānaṁ dassāvī
ariyadhammassa kovido ariyadhamme suvinīto .pe. Sappurisadhamme
suvinīto na rūpaṁ attato samanupassati na rūpavantaṁ vā <note n="2">Po. Ma. Yu. vāsaddo na paññāyati.</note> attānaṁ
na attani vā rūpaṁ na rūpasmiṁ vā attānaṁ na vedanaṁ. Na
saññaṁ. Na saṅkhāre. Na viññāṇaṁ attato samanupassati na
viññāṇavantaṁ vā attānaṁ na attani vā viññāṇaṁ na
viññāṇasmiṁ vā attānaṁ. <pb ed="P" n="3.115" set="S"/>So aniccaṁ rūpaṁ aniccaṁ rūpanti
yathābhūtaṁ pajānāti aniccaṁ vedanaṁ. Aniccaṁ saññaṁ. Anicce
<pb n="3.140"/>
Saṅkhāre. Aniccaṁ viññāṇaṁ aniccaṁ viññāṇanti yathābhūtaṁ
pajānāti. Dukkhaṁ rūpaṁ dukkhaṁ rūpanti yathābhūtaṁ pajānāti dukkhaṁ
vedanaṁ. Dukkhaṁ saññaṁ. Dukkhe saṅkhāre. Dukkhaṁ viññāṇaṁ
dukkhaṁ viññāṇanti yathābhūtaṁ pajānāti. Anattaṁ rūpaṁ anattaṁ
rūpanti yathābhūtaṁ pajānāti anattaṁ vedanaṁ. Anattaṁ saññaṁ.
Anatte saṅkhāre. Anattaṁ viññāṇaṁ anattaṁ viññāṇanti
yathābhūtaṁ pajānāti. Saṅkhataṁ rūpaṁ saṅkhataṁ rūpanti yathābhūtaṁ pajānāti
saṅkhataṁ vedanaṁ. Saṅkhataṁ saññaṁ. Saṅkhate saṅkhāre. Saṅkhataṁ
viññāṇaṁ saṅkhataṁ viññāṇanti yathābhūtaṁ pajānāti. Vadhakaṁ rūpaṁ
vadhakaṁ rūpanti yathābhūtaṁ pajānāti vadhakaṁ vedanaṁ. Vadhakaṁ saññaṁ.
Vadhake saṅkhāre vadhakā saṅkhārāti yathābhūtaṁ pajānāti vadhakaṁ
viññāṇaṁ vadhakaṁ viññāṇanti yathābhūtaṁ pajānāti. So rūpaṁ na
upeti na upādiyati na adhiṭṭhāti <note n="1">Ma. Yu. nādhiṭṭhāti.</note> attā meti vedanaṁ.
Saññaṁ. Saṅkhāre. Viññāṇaṁ na upeti na upādiyati na
adhiṭṭhāti attā meti. Tassime pañcupādānakkhandhā anupetā <note n="2">anuppannāti vā anuppentāti vā pāṭho. </note>
anupādinnā dīgharattaṁ hitāya sukhāya saṁvattantīti. Evañhetaṁ <note n="3">Sī. evaṁ hi te. Ma. evametaṁ.</note>
āvuso sārīputta hoti yesaṁ āyasmantānaṁ tādisā sabrahmacārino
anukampakā atthakāmā ovādakā anusāsakā idañca pana me
<pb n="3.141"/>
Āyasmato sārīputtassa dhammadesanaṁ sutvā anupādāya āsavehi
cittaṁ vimuttanti. <note n="1">Yu. idamavoca āyasmā sārīputto. attamano āyasmā yamako āyasmato  sārīputtassa bhāsitaṁ abhinandītīti dissati.</note>
<p rend="subhead" sid="86">4, anurādhasuttaṃ</p>
<p n="208"/><pb ed="P" n="3.116" set="S"/>Ekaṁ samayaṁ bhagavā vesāliyaṁ viharati mahāvane
kūṭāgārasālāyaṁ. Tena kho pana samayena āyasmā anurādho bhagavato
avidūre araññakuṭikāyaṁ viharati. Atha kho sambahulā aññatitthiyā
paribbājakā yenāyasmā anurādho tenupasaṅkamiṁsu upasaṅkamitvā
āyasmatā anurādhena saddhiṁ sammodiṁsu sammodanīyaṁ kathaṁ sārāṇīyaṁ
vītisāretvā ekamantaṁ nisīdiṁsu. Ekamantaṁ nisinnā kho te
aññatitthiyā paribbājakā āyasmantaṁ anurādhaṁ etadavocuṁ yo so
āvuso anurādha tathāgato uttamapuriso paramapuriso paramapattipatto
taṁ tathāgato imesu catūsu ṭhānesu paññāpayamāno paññapeti <note n="2">Po. Ma. Yu. paññāpeti </note>
hoti tathāgato parammaraṇāti vā na hoti tathāgato parammaraṇāti
vā hoti ca na ca hoti tathāgato parammaraṇāti vā neva
hoti na na hoti tathāgato parammaraṇāti vāti <note n="3">Po. Yu. vā.</note>. Evaṁ vutte
āyasmā anurādho te aññatitthiye paribbājake etadavoca yo
so āvuso tathāgato uttamapuriso paramapuriso paramapattipatto taṁ
tathāgato aññatra imehi catūhi ṭhānehi paññāpayamāno paññapeti
hoti tathāgato parammaraṇāti vā na hoti tathāgato parammaraṇāti
vā hoti ca na ca hoti tathāgato parammaraṇāti vā neva
hoti na na hoti tathāgato parammaraṇāti vāti. Evaṁ vutte
<pb n="3.142"/>
Te aññatitthiyā paribbājakā āyasmantaṁ anurādhaṁ etadavocuṁ so
cāyaṁ bhikkhu navo bhavissati acirapabbajito thero vā pana bālo
abyattoti. Atha kho aññatitthiyā paribbājakā āyasmantaṁ anurādhaṁ
navavādena ca bālavādena ca apasādetvā uṭṭhāyāsanā pakkamiṁsu.
<p n="209"/><pb ed="P" n="3.117" set="S"/>Atha kho āyasmato anurādhassa acirapakkantesu tesu
aññatitthiyesu paribbājakesu etadahosi sace kho maṁ te aññatitthiyā
paribbājakā uttariṁ <note n="1">Ma. Yu. pañhaṁ.</note> puccheyyuṁ kathaṁ byākaramāno na <note n="2">Po. Ma. Yu. nu.</note> khvāhaṁ
tesaṁ aññatitthiyānaṁ paribbājakānaṁ vuttavādī ceva bhagavato assaṁ
na ca bhagavantaṁ abhūtena abbhācikkheyyaṁ dhammassa cānudhammaṁ
byākareyyaṁ na ca koci sahadhammiko vādānupāto <note n="3">vādānuvādotipi pāṭho.</note> gārayhaṁ ṭhānaṁ
āgaccheyyāti. Atha kho āyasmā anurādho yena bhagavā
tenupasaṅkami upasaṅkamitvā .pe. Ekamantaṁ nisinno kho āyasmā
anurādho bhagavantaṁ etadavoca idhāhaṁ bhante bhagavato avidūre
araññakuṭikāyaṁ viharāmi atha kho bhante sambahulā aññatitthiyā
paribbājakā yenāhaṁ tenupasaṅkamiṁsu .pe. Maṁ etadavocuṁ yo
so āvuso anurādha tathāgato uttamapuriso paramapuriso paramapattipatto
taṁ tathāgato imesu catūsu ṭhānesu paññāpayamāno
paññapeti hoti tathāgato parammaraṇāti vā na hoti tathāgato
parammaraṇāti vā hoti ca na ca hoti tathāgato parammaraṇāti
<pb n="3.143"/>
Vā neva hoti na na hoti tathāgato parammaraṇāti vāti.
Evaṁ vuttāhaṁ bhante te aññatitthiye paribbājake etadavocaṁ
yo so āvuso tathāgato uttamapuriso paramapuriso paramapattipatto
taṁ tathāgato aññatra imehi catūhi ṭhānehi paññāpayamāno
paññapeti hoti tathāgato parammaraṇāti vā .pe. Neva
hoti na na hoti tathāgato parammaraṇāti vāti. Evaṁ
vutte bhante te aññatitthiyā paribbājakā maṁ etadavocuṁ so
cāyaṁ bhikkhu navo bhavissati acirapabbajito thero vā pana bālo
abyattoti. Atha kho maṁ bhante te aññatitthiyā paribbājakā
navavādena ca bālavādena ca apasādetvā uṭṭhāyāsanā pakkamiṁsu.
Tassa mayhaṁ bhante acirapakkantesu tesu aññatitthiyesu paribbājakesu
etadahosi sace kho maṁ te aññatitthiyā paribbājakā uttariṁ
puccheyyuṁ kathaṁ byākaramāno na <note n="1">Po. Ma. Yu. nu.</note> khvāhaṁ tesaṁ aññatitthiyānaṁ
paribbājakānaṁ vuttavādī ceva bhagavato assaṁ na ca bhagavantaṁ
abhūtena abbhācikkheyyaṁ dhammassa cānudhammaṁ byākareyyaṁ na ca
koci sahadhammiko vādānupāto gārayhaṁ ṭhānaṁ āgaccheyyāti.
<p n="210"/>Taṁ kiṁ maññasi anurādha rūpaṁ niccaṁ vā aniccaṁ vāti.
Aniccaṁ bhante. Yaṁ panāniccaṁ dukkhaṁ vā taṁ sukhaṁ vāti. Dukkhaṁ
bhante. Yaṁ panāniccaṁ dukkhaṁ vipariṇāmadhammaṁ kallaṁ nu taṁ
samanupassituṁ etaṁ mama esohamasmi eso me attāti. No
<pb n="3.144"/>
Hetaṁ bhante. Vedanā. Saññā. Saṅkhārā. Viññāṇaṁ
niccaṁ vā aniccaṁ vāti. Aniccaṁ bhante .pe. Tasmā tiha
.pe. Evaṁ passaṁ .pe. Nāparaṁ itthattāyāti pajānāti.
<p n="211"/>Taṁ kiṁ maññasi anurādha rūpaṁ tathāgatoti
samanupassasīti. No hetaṁ bhante. Vedanaṁ. Saññaṁ. Saṅkhāre.
Viññāṇaṁ tathāgatoti samanupassasīti. No hetaṁ bhante.
<p n="212"/>Taṁ kiṁ maññasi anurādha rūpasmiṁ tathāgatoti
samanupassasīti. No hetaṁ bhante. Aññatra rūpā tathāgatoti
samanupassasīti. No hetaṁ bhante. Vedanāya .pe. Aññatra
vedanāya .pe. Saññāya. Aññatra saññāya. Saṅkhāresu.
Aññatra saṅkhārehi. Viññāṇasmiṁ. Aññatra viññāṇā
tathāgatoti samanupassasīti. No hetaṁ bhante.
<p n="213"/>Taṁ kiṁ maññasi anurādha rūpaṁ. Vedanā. Saññā.
Saṅkhārā. Viññāṇaṁ tathāgatoti samanupassasīti. No hetaṁ bhante.
<p n="214"/>Taṁ kiṁ maññasi anurādha ayaṁ so arūpī avedano
asaññī asaṅkhāro aviññāṇo tathāgatoti samanupassasīti. No
hetaṁ bhante. Ettha ca te anurādha diṭṭheva dhamme saccato
tathato <note n="1">evaṁ vuttākārena veditabbaṁ.</note> tathāgato anupalabbhiyamāno kallaṁ nu te taṁ veyyākaraṇaṁ
yo so āvuso tathāgato uttamapuriso paramapuriso paramapattipatto
<pb n="3.145"/>
Taṁ tathāgato aññatra imehi <pb ed="P" n="3.119" set="S"/>catūhi ṭhānehi paññāpayamāno
paññapeti hoti tathāgato parammaraṇāti vā na hoti tathāgato
parammaraṇāti vā hoti ca na ca hoti tathāgato parammaraṇāti
vā neva hoti na na hoti tathāgato parammaraṇāti vāti.
No hetaṁ bhante. Sādhu sādhu anurādha pubbe cāhaṁ anurādha
etarahi ca dukkhañceva paññapemi dukkhassa ca nirodhanti.
<p rend="subhead" sid="87">5, vakkalisuttaṃ</p>
<p n="215"/>Ekaṁ samayaṁ bhagavā rājagahe viharati veḷuvane kalandakanivāpe.
Tena kho pana samayena āyasmā vakkali kumbhakāranivesane
viharati ābādhiko dukkhito bāḷhagilāno. Atha kho āyasmā
vakkali upaṭṭhāke āmantesi etha tumhe āvuso yena bhagavā
tenupasaṅkamatha upasaṅkamitvā mama vacanena bhagavato pāde sirasā
vandatha vakkali bhante bhikkhu ābādhiko dukkhito bāḷhagilāno
so bhagavato pāde sirasā vandatīti evañca vadetha sādhu
kira bhante bhagavā yena vakkali bhikkhu tenupasaṅkamatu anukampaṁ
upādāyāti. Evamāvusoti kho te bhikkhū āyasmato vakkalissa
paṭissutvā yena bhagavā tenupasaṅkamiṁsu upasaṅkamitvā .pe.
Bhagavantaṁ etadavocuṁ vakkali bhante bhikkhu ābādhiko dukkhito
bāḷhagilāno so bhagavato pāde sirasā vandati evañca pana
vadeti sādhu kira bhante bhagavā yena vakkali bhikkhu tenupasaṅkamatu
anukampaṁ upādāyāti. Adhivāsesi bhagavā tuṇhībhāvena.
<pb n="3.146"/>
<p n="216"/>Atha kho bhagavā nivāsetvā pattacīvaramādāya yenāyasmā
vakkali tenupasaṅkami. <pb ed="P" n="3.120" set="S"/>Addasā kho āyasmā vakkali bhagavantaṁ
dūratova āgacchantaṁ disvāna mañcake samañcopi <note n="1">Ma. Yu. samadhosi.</note>. Atha kho bhagavā
āyasmantaṁ vakkaliṁ etadavoca alaṁ vakkali mā tvaṁ mañcake
samañcopi santīmāni āsanāni paññattāni tatthāhaṁ nisīdissāmīti.
Nisīdi bhagavā paññatte āsane. Nisajja kho bhagavā
āyasmantaṁ vakkaliṁ etadavoca kacci te vakkali khamanīyaṁ kacci
yāpanīyaṁ kacci dukkhā vedanā paṭikkamanti no abhikkamanti.
Paṭikkamo sānaṁ paññāyati no abhikkamoti. Na me bhante khamanīyaṁ
na yāpanīyaṁ bāḷhā me dukkhā vedanā abhikkamanti no paṭikkamanti
abhikkamo sānaṁ paññāyati no paṭikkamoti. Kacci te vakkali
na kiñci kukkuccaṁ na koci vippaṭisāroti. Taggha me bhante
anappakaṁ kukkuccaṁ anappako <note n="2">Yu. casaddo dissati.</note> vippaṭisāroti. Kacci pana taṁ
vakkali attā sīlato na upavadatīti. Na kho maṁ bhante attā
sīlato upavadatīti. No ce kira taṁ vakkali attā sīlato
upavadati atha kiñci te kukkuccaṁ ko ca vippaṭisāroti. Cirapaṭikāhaṁ
bhante bhagavantaṁ dassanāya upasaṅkamitukāmo natthi ca me
kāyasmiṁ tāvatikā balamattā yāvatāhaṁ <note n="3">Po. yāhaṁ. Yu. yāyāhaṁ.</note> bhagavantaṁ dassanāya
upasaṅkameyyanti. Alaṁ vakkali kiṁ te iminā pūtikāyena diṭṭhena.
<pb n="3.147"/>
Yo kho vakkali dhammaṁ passati so maṁ passati yo maṁ passati
so dhammaṁ passati. Dhammaṁ hi vakkali passanto maṁ passati maṁ
passanto dhammaṁ passati. Taṁ kiṁ maññasi vakkali. Rūpaṁ niccaṁ
vā aniccaṁ vāti. <pb ed="P" n="3.121" set="S"/>Aniccaṁ bhante. Yaṁ panāniccaṁ dukkhaṁ vā
taṁ sukhaṁ vāti. Dukkhaṁ bhante. Yaṁ panāniccaṁ dukkhaṁ vipariṇāmadhammaṁ
kallaṁ nu taṁ samanupassituṁ etaṁ mama esohamasmi eso me
attāti. No hetaṁ bhante. Vedanā. Saññā. Saṅkhārā.
Viññāṇaṁ niccaṁ vā aniccaṁ vāti. Aniccaṁ bhante .pe.
Eso me attāti. No hetaṁ bhante. Tasmā tiha .pe.
Evaṁ passaṁ .pe. Nāparaṁ itthattāyāti pajānātīti. Atha kho
bhagavā āyasmantaṁ vakkaliṁ iminā ovādena ovaditvā uṭṭhāyāsanā
yena gijjhakūṭo pabbato tena pakkami <note n="1">Ma. tenupasaṅkami.</note>.
<p n="217"/>Atha kho āyasmā vakkali acirapakkantassa bhagavato
upaṭṭhāke āmantesi etha maṁ āvuso mañcakaṁ āropetvā
yena isigilipassaṁ <note n="2">Yu. isigilipassakālasilā.</note> kāḷasilā tenupasaṅkamatha kathaṁ hi nāma mādiso
antaraghare kālaṁ kattabbaṁ maññeyyāti. Evamāvusoti kho te
bhikkhū āyasmato vakkalissa paṭissutvā āyasmantaṁ vakkaliṁ mañcakaṁ
āropetvā yena isigilipassaṁ kāḷasilā tenupasaṅkamiṁsu. Atha kho
bhagavā tañca rattiṁ tañca divasāvasesaṁ gijjhakūṭe pabbate vihāsi.
<pb n="3.148"/>
Atha kho dve devatāyo abhikkantāya rattiyā abhikkantavaṇṇā
kevalakappaṁ gijjhakūṭaṁ obhāsetvā yena bhagavā tenupasaṅkamiṁsu .pe.
Ekamantaṁ aṭṭhaṁsu. Ekamantaṁ ṭhitā kho ekā devatā bhagavantaṁ
etadavoca vakkali bhante bhikkhu vimokkhāya cetetīti. Aparā
devatā bhagavantaṁ etadavoca so hi nūna so bhante suvimutto
vimuccissatīti. Idamavocuṁ tā devatāyo idaṁ vatvā bhagavantaṁ
abhivādetvā padakkhiṇaṁ katvā tatthevantaradhāyiṁsu.
<p n="218"/>Atha kho bhagavā tassā rattiyā accayena bhikkhū āmantesi
etha tumhe bhikkhave yena vakkali bhikkhu tenupasaṅkamatha upasaṅkamitvā
vakkaliṁ bhikkhuṁ evaṁ vadetha suṇāvuso tvaṁ <note n="1">Po. Yu. ayaṁ pāṭho natthi.</note> vakkali bhagavato
vacanaṁ <pb ed="P" n="3.122" set="S"/>dvinnaṁ <note n="2">Po. Ma. Yu. davinnañca.</note> devatānaṁ imaṁ āvuso rattiṁ dve devatāyo
abhikkantāya rattiyā abhikkantavaṇṇā kevalakappaṁ gijjhakūṭaṁ
obhāsetvā yena bhagavā tenupasaṅkamiṁsu upasaṅkamitvā bhagavantaṁ
abhivādetvā ekamantaṁ aṭṭhaṁsu ekamantaṁ ṭhitā kho āvuso ekā
devatā bhagavantaṁ etadavoca vakkali bhante bhikkhu vimokkhāya
cetetīti. Aparā devatā bhagavantaṁ etadavoca so hi nūna so
bhante suvimutto vimuccissatīti. Bhagavā ca taṁ āvuso vakkali
evamāha mā bhāyi vakkali mā bhāyi vakkali apāpakante <note n="3">Po. apāpikante.</note>
maraṇaṁ bhavissati apāpikā kālakiriyāti. Evaṁ bhanteti kho te
<pb n="3.149"/>
Bhikkhū bhagavato paṭissutvā yenāyasmā vakkali tenupasaṅkamiṁsu upasaṅkamitvā
āyasmantaṁ vakkaliṁ etadavocuṁ suṇāvuso vakkali bhagavato
vacanaṁ dvinnañca devatānanti.
<p n="219"/>Atha kho āyasmā vakkali upaṭṭhāke āmantesi etha
maṁ āvuso mañcakā oropetha kathaṁ hi nāma mādiso ucce
āsane nisīditvā tassa bhagavato sāsanaṁ sotabbaṁ maññeyyāti.
Evamāvusoti kho te bhikkhū āyasmato vakkalissa paṭissutvā
āyasmantaṁ vakkaliṁ mañcakā oropesuṁ imaṁ āvuso rattiṁ dve
devatāyo abhikkantāya rattiyā .pe. Ekamantaṁ aṭṭhaṁsu ekamantaṁ
ṭhitā kho āvuso ekā devatā bhagavantaṁ etadavoca vakkali
bhante bhikkhu vimokkhāya cetetīti. Aparā devatā bhagavantaṁ etadavoca
so hi nūna so bhante suvimutto vimuccissatīti. Bhagavā ca taṁ
āvuso vakkali evamāha mā bhāyi vakkali mā bhāyi vakkali
apāpakante maraṇaṁ bhavissati apāpikā kālakiriyāti. Tenahāvuso
mama vacanena bhagavato pāde sirasā vandatha vakkali bhante bhikkhu
ābādhiko dukkhito bāḷhagilāno so bhagavato pāde sirasā
vandati evañca vadeti <note n="1">Ma. vadetha.</note> rūpaṁ aniccaṁtāhaṁ bhante na kaṅkhāmi
yadaniccaṁ taṁ dukkhanti na vicikicchāmi yadaniccaṁ dukkhaṁ vipariṇāmadhammaṁ
natthi me tattha chando vā rāgo vā pemaṁ vāti na vicikicchāmi.
Vedanā aniccātāhaṁ bhante na kaṅkhāmi yadaniccaṁ taṁ dukkhanti
<pb n="3.150"/>
Na vicikicchāmi yadaniccaṁ dukkhaṁ vipariṇāmadhammaṁ natthi me tattha
chando vā rāgo vā pemaṁ vāti na vicikicchāmi. Saññā
aniccātāhaṁ bhante na kaṅkhāmi yadaniccaṁ taṁ dukkhanti na vicikicchāmi
yadaniccaṁ dukkhaṁ vipariṇāmadhammaṁ natthi me tattha chando vā
rāgo vā pemaṁ vāti na vicikicchāmi. Saṅkhārā aniccātāhaṁ
bhante na kaṅkhāmi yadaniccaṁ taṁ dukkhanti na vicikicchāmi yadaniccaṁ
dukkhaṁ vipariṇāmadhammaṁ natthi me tattha chando vā rāgo vā
pemaṁ vāti na vicikicchāmi. Viññāṇaṁ aniccaṁtāhaṁ bhante na
kaṅkhāmi yadaniccaṁ taṁ dukkhanti na vicikicchāmi yadaniccaṁ dukkhaṁ
vipariṇāmadhammaṁ natthi me tattha chando vā rāgo vā pemaṁ vāti na
vicikicchāmīti. Evamāvusoti kho te bhikkhū āyasmato vakkalissa
paṭissutvā pakkamiṁsu. Atha kho āyasmā vakkali acirapakkantesu
tesu bhikkhūsu satthaṁ āharesi.
<p n="220"/>Atha kho te bhikkhū yena bhagavā tenupasaṅkamiṁsu upasaṅkamitvā
ekamantaṁ nisīdiṁsu. Ekamantaṁ nisinnā kho te bhikkhū
bhagavantaṁ etadavocuṁ vakkali bhante bhikkhu ābādhiko dukkhito
bāḷhagilāno so bhagavato pāde sirasā vandati evañca vadeti
rūpaṁ aniccaṁtāhaṁ bhante na kaṅkhāmi yadaniccaṁ taṁ dukkhanti na
vicikicchāmi yadaniccaṁ dukkhaṁ vipariṇāmadhammaṁ natthi me tattha chando
vā rāgo vā pemaṁ vāti na vicikicchāmi. Vedanā. Saññā.
<pb n="3.151"/>
Saṅkhārā. Viññāṇaṁ aniccaṁtāhaṁ bhante na kaṅkhāmi yadaniccaṁ taṁ
dukkhanti na vicikicchāmi yadaniccaṁ dukkhaṁ vipariṇāmadhammaṁ natthi
me tattha chando vā rāgo vā pemaṁ vāti na vicikicchāmīti.
<p n="221"/>Atha kho bhagavā bhikkhū āmantesi āyāma bhikkhave yena
isigilipassaṁ kāḷasilā tenupasaṅkamissāma yattha vakkalinā kulaputtena
satthaṁ āharitanti. Evaṁ bhanteti kho te bhikkhū bhagavato paccassosuṁ.
Atha kho bhagavā sambahulehi bhikkhūhi saddhiṁ yena isigilipassaṁ kāḷalilā
tenupasaṅkami. Addasā kho bhagavā āyasmantaṁ vakkaliṁ dūratova
mañcake vivattakkhandhaṁ seyyamānaṁ <note n="1">Sī. Ma. Yu. semānaṁ.</note>. <pb ed="P" n="3.124" set="S"/>Tena kho pana samayena dhūmāyitattaṁ
timirāyitattaṁ gacchateva purimadisaṁ <note n="2">Ma. Yu. purimaṁ ... pacchimaṁ ... uttaraṁ ...  dakkhiṇaṁ ...</note> gacchati pacchimadisaṁ gacchati uttaradisaṁ
gacchati dakkhiṇadisaṁ gacchati uddhaṁdisaṁ <note n="3">Yu. uddhaṁ gacchati adho.</note> gacchati adhodisaṁ gacchati
anudisaṁ. Atha kho bhagavā bhikkhū āmantesi passatha no tumhe
bhikkhave evaṁ dhūmāyitattaṁ timirāyitattaṁ gacchateva purimadisaṁ .pe.
Gacchati anudisanti. Evaṁ bhante. Eso kho bhikkhave māro pāpimā
vakkalissa kulaputtassa viññāṇaṁ samanvesati <note n="4">Sī. Yu. samannesati.</note> kattha vakkalissa
kulaputtassa viññāṇaṁ patiṭṭhitanti. Appatiṭṭhitena ca bhikkhave
viññāṇena vakkali kulaputto parinibbutoti.
<p rend="subhead" sid="88">6, assajisuttaṃ</p>
<p n="222"/>Ekaṁ samayaṁ bhagavā rājagahe viharati veḷuvane kalandakanivāpe.
Tena kho pana samayena āyasmā assaji kassapakārāme
<pb n="3.152"/>
Viharati ābādhiko dukkhito bāḷhagilāno. Atha kho āyasmā
assaji upaṭṭhāke āmantesi etha tumhe āvuso yena bhagavā
tenupasaṅkamatha upasaṅkamitvā mama vacanena bhagavato pāde sirasā
vandatha assaji bhante bhikkhu ābādhiko dukkhito bāḷhagilāno so
bhagavato pāde sirasā vandatīti <note n="1">Yu. vandati.</note> evañca vadetha sādhu kira bhante
bhagavā yena assaji bhikkhu tenupasaṅkamatu anukampaṁ upādāyāti.
Evamāvusoti kho te bhikkhū āyasmato assajissa paṭissutvā yena
bhagavā tenupasaṅkamiṁsu upasaṅkamitvā bhagavantaṁ abhivādetvā ekamantaṁ
nisīdiṁsu. Ekamantaṁ nisinnā kho te bhikkhū bhagavantaṁ etadavocuṁ
assaji bhante bhikkhu ābādhiko dukkhito bāḷhagilāno so bhagavato
pāde sirasā vandati evañca vadeti sādhu kira bhante bhagavā
yena assaji bhikkhu tenupasaṅkamatu anukampaṁ upādāyāti. Adhivāsesi
bhagavā tuṇhībhāvena.
<p n="223"/><pb ed="P" n="3.125" set="S"/>Atha kho bhagavā sāyaṇhasamayaṁ paṭisallānā vuṭṭhito
yenāyasmā assaji tenupasaṅkami. Addasā kho āyasmā assaji
bhagavantaṁ dūratova <note n="2">Yu. vasaddo na dissati.</note> āgacchantaṁ disvāna mañcake samañcopi <note n="3">Yu. samatthosi. Ma. samadhosi. </note>.
Atha kho bhagavā āyasmantaṁ <note n="4">Yu. āyasmato assajissa.</note> assajiṁ etadavoca alaṁ assaji mā
tvaṁ mañcake samañcopi santīmāni āsanāni paññattāni tatthāhaṁ
nisīdissāmīti. Nisīdi bhagavā paññatte āsane. Nisajja kho
bhagavā āyasmantaṁ assajiṁ etadavoca kacci te assaji khamanīyaṁ
<pb n="3.153"/>
Kacci yāpanīyaṁ .pe. Paṭikkamo sānaṁ paññāyati no abhikkamoti.
Na me bhante khamanīyaṁ na yāpanīyaṁ .pe. Abhikkamo sānaṁ paññāyati
no paṭikkamoti. Kacci te assaji na kiñci kukkuccaṁ na koci
vippaṭisāroti. Taggha me bhante anappakaṁ kukkuccaṁ anappako
vippaṭisāroti. Kacci pana taṁ assaji attā sīlato na upavadatīti.
Na kho maṁ bhante attā sīlato upavadatīti. No ce kira taṁ
assaji attā sīlato upavadati atha kiñca <note n="1">Po. kismiñci.</note> te kukkuccaṁ ko
ca vippaṭisāroti. Pubbe khvāhaṁ bhante gelaññe <note n="2">Yu. gelaññaṁ <p n="3"/>Ma. Yu. passambhetvāti āmeṇḍitaṁ. </note> passambhetvā <undef/>
kāyasaṅkhāre <note n="4">Yu. kāyasaṅkhāre vippaṭisārī viharāmi.</note> viharāmi sohaṁ <note n="5">Yu. sotaṁ.</note> samādhiṁ na paṭilabhāmi tassa mayhaṁ bhante
taṁ samādhiṁ appaṭilabhato evaṁ hoti no <note n="6">Po. no ce. Ma. no  cassāhaṁ. Yu. no no ca.</note> ca khvāhaṁ parihāyāmīti. Ye
te assaji samaṇabrāhmaṇā samādhisārakā samādhisāmaññā tesantaṁ
samādhiṁ appaṭilabhataṁ evaṁ hoti no cassu mayaṁ parihāyāmāti.
Taṁ kiṁ maññasi assaji rūpaṁ niccaṁ vā aniccaṁ vāti. Aniccaṁ
bhante .pe. <pb ed="P" n="3.126" set="S"/>Viññāṇaṁ niccaṁ vā aniccaṁ vāti. Aniccaṁ bhante.
Tasmā tiha .pe. Evaṁ passaṁ .pe. Nāparaṁ itthattāyāti
pajānāti. So sukhañce vedanaṁ vedayati sā aniccāti pajānāti
anajjhositāti pajānāti anabhinanditāti pajānāti dukkhañce
vedanaṁ vedayati sā aniccāti pajānāti anajjhositāti pajānāti
anabhinanditāti pajānāti adukkhamasukhañce vedanaṁ vedayati sā
aniccāti .pe. Anabhinanditāti pajānāti. So sukhañce vedanaṁ
<pb n="3.154"/>
Vedayati <note n="1">Po. Yu. vediyati.</note> visaññutto naṁ vedayati dukkhañce vedanaṁ vedayati visaññutto
naṁ <note n="2">Po. na..</note> vedayati adukkhamasukhañce vedanaṁ vedayati visaññutto naṁ
vedayati sā aniccāti pajānāti .pe. Anabhinanditāti pajānāti.
So kāyapariyantikañce vedanaṁ vedayamāno kāyapariyantikaṁ vedanaṁ
vedayāmīti pajānāti jīvitapariyantikañce vedanaṁ vedayamāno jīvitapariyantikaṁ
vedanaṁ vedayāmīti pajānāti kāyassa bhedā uddhaṁ jīvitapariyādānā
idheva sabbavedayitāni anabhinanditāni sītibhavissantīti
pajānāti.
<p n="224"/>Seyyathāpi assaji telañca paṭicca vaṭṭiñca paṭicca
telappadīpo jhāyeyya tasseva telassa ca vaṭṭiyā ca pariyādānā
anāhāro nibbāyeyya. Evameva kho assaji bhikkhu kāyapariyantikaṁ
vedanaṁ vedayamāno kāyapariyantikaṁ vedanaṁ vedayāmīti pajānāti jīvitapariyantikaṁ
vedanaṁ vedayamāno jīvitapariyantikaṁ vedanaṁ vedayāmīti
pajānāti kāyassa bhedā uddhaṁ jīvitapariyādānā idheva sabbavedayitāni
anabhinanditāni sītibhavissantīti pajānātīti.
<p rend="subhead" sid="89">7, khemakasuttaṃ</p>
<p n="225"/>Ekaṁ samayaṁ sambahulā therā bhikkhū kosambiyaṁ viharanti
ghositārāme. Tena kho pana samayena āyasmā khemako badarikārāme
viharati ābādhiko dukkhito bāḷhagilāno. <pb ed="P" n="3.127" set="S"/>Atha kho therā bhikkhū
sāyaṇhasamayaṁ paṭisallānā vuṭṭhitā āyasmantaṁ dāsakaṁ āmantesuṁ
ehi tvaṁ āvuso dāsaka yena khemako bhikkhu tenupasaṅkama
<pb n="3.155"/>
Upasaṅkamitvā khemakaṁ bhikkhuṁ evaṁ vadehi therā taṁ āvuso khemaka
evamāhaṁsu kacci te āvuso khamanīyaṁ kacci yāpanīyaṁ kacci dukkhā
vedanā paṭikkamanti no abhikkamanti paṭikkamo sānaṁ paññāyati
no abhikkamoti. Evamāvusoti kho āyasmā dāsako therānaṁ
bhikkhūnaṁ paṭissutvā yenāyasmā khemako tenupasaṅkami upasaṅkamitvā
āyasmantaṁ khemakaṁ etadavoca therā taṁ āvuso khemaka evamāhaṁsu
kacci te āvuso khamanīyaṁ kacci yāpanīyaṁ kacci dukkhā
vedanā paṭikkamanti no abhikkamanti paṭikkamo sānaṁ paññāyati
no abhikkamoti. Na me āvuso khamanīyaṁ na yāpanīyaṁ bāḷhā
me dukkhā vedanā abhikkamanti no paṭikkamanti abhikkamo sānaṁ
paññāyati no paṭikkamoti.
<p n="226"/>Atha kho āyasmā dāsako yena therā bhikkhū tenupasaṅkami
upasaṅkamitvā there bhikkhū etadavoca khemako āvuso bhikkhu
evamāha na me āvuso khamanīyaṁ na yāpanīyaṁ bāḷhā me dukkhā
vedanā abhikkamanti no paṭikkamanti abhikkamo sānaṁ paññāyati no
paṭikkamoti. Ehi tvaṁ āvuso dāsaka yena khemako bhikkhu tenupasaṅkama
upasaṅkamitvā khemakaṁ bhikkhuṁ evaṁ vadehi therā taṁ āvuso
khemaka evamāhaṁsu pañcime āvuso upādānakkhandhā vuttā bhagavatā.
Seyyathīdaṁ. Rūpūpādānakkhandho vedanūpādānakkhandho saññūpādānakkhandho
saṅkhārūpādānakkhandho viññāṇūpādānakkhandho. Imesu
<pb n="3.156"/>
Āyasmā khemako pañcasu upādānakkhandhesu kiñci attaṁ <note n="1">Yu. attānaṁ.</note> vā attaniyaṁ
vā samanupassatīti. Evamāvusoti kho āyasmā dāsako therānaṁ
bhikkhūnaṁ paṭissutvā yenāyasmā khemako tenupasaṅkami .pe. Therā
taṁ āvuso khemaka evamāhaṁsu pañcime āvuso upādānakkhandhā
vuttā bhagavatā. Seyyathīdaṁ. Rūpūpādānakkhandho .pe. Viññāṇūpādānak-
khandho. Imesu āyasmā khemako pañcasu upādānakkhandhesu
kiñci attaṁ vā attaniyaṁ vā samanupassatīti. <pb ed="P" n="3.128" set="S"/>Pañcime āvuso
upādānakkhandhā vuttā bhagavatā. Seyyathīdaṁ. Rūpūpādānakkhandho
.pe. Viññāṇūpādānakkhandho. Imesu khvāhaṁ āvuso pañcasu
upādānakkhandhesu na kiñci attaṁ vā attaniyaṁ vā samanupassāmīti.
<p n="227"/>Atha kho āyasmā dāsako yena therā bhikkhū
tenupasaṅkami upasaṅkamitvā there bhikkhū etadavoca khemako āvuso
bhikkhu evamāha pañcime upādānakkhandhā vuttā bhagavatā.
Seyyathīdaṁ. Rūpūpādānakkhandho .pe. Viññāṇūpādānakkhandho.
Imesu khvāhaṁ āvuso pañcasu upādānakkhandhesu <note n="2">Po. pañcupādānakkhandhesu.</note> na kiñci attaṁ
vā attaniyaṁ vā samanupassāmīti. Ehi tvaṁ āvuso dāsaka
yena khemako bhikkhu tenupasaṅkama upasaṅkamitvā khemakaṁ bhikkhuṁ evaṁ
vadehi therā taṁ āvuso khemaka evamāhaṁsu pañcime āvuso
upādānakkhandhā vuttā bhagavatā. Seyyathīdaṁ. Rūpūpādānakkhandho
.pe. Viññāṇūpādānakkhandho. No ce kirāyasmā khemako imesu
<pb n="3.157"/>
Pañcasu upādānakkhandhesu kiñci attaṁ vā attaniyaṁ vā samanupassati
tenahāyasmā khemako arahaṁ khīṇāsavoti. Evamāvusoti
kho āyasmā dāsako therānaṁ bhikkhūnaṁ paṭissutvā yenāyasmā
khemako .pe. Therā taṁ āvuso khemaka evamāhaṁsu pañcime
āvuso upādānakkhandhā vuttā bhagavatā. Seyyathīdaṁ.
Rūpūpādānakkhandho .pe. Viññāṇūpādānakkhandho. No ce kirāyasmā
khemako imesu pañcasu upādānakkhandhesu kiñci attaṁ vā attaniyaṁ
vā samanupassati tenahāyasmā khemako arahaṁ khīṇāsavoti.
Pañcime āvuso upādānakkhandhā vuttā bhagavatā. Seyyathīdaṁ.
Rūpūpādānakkhandho .pe. Viññāṇūpādānakkhandho. Imesu khvāhaṁ
āvuso pañcasu upādānakkhandhesu na kiñci attaṁ vā attaniyaṁ
vā samanupassāmi na camhi arahaṁ khīṇāsavo apica me āvuso
pañcasu upādānakkhandhesu asmīti adhigataṁ ayamahamasmīti ca <note n="1">Ma. na ca.</note> na
samanupassāmīti.
<p n="228"/><pb ed="P" n="3.129" set="S"/>Atha kho āyasmā dāsako yena therā bhikkhū
tenupasaṅkami upasaṅkamitvā there bhikkhū etadavoca khemako āvuso
bhikkhu evamāha pañcime āvuso upādānakkhandhā vuttā bhagavatā.
Seyyathīdaṁ. Rūpūpādānakkhandho .pe. Viññāṇūpādānakkhandho.
Imesu khvāhaṁ āvuso pañcasu upādānakkhandhesu na kiñci attaṁ
vā attaniyaṁ vā samanupassāmi na camhi arahaṁ khīṇāsavo apica
<pb n="3.158"/>
Me āvuso pañcasu upādānakkhandhesu asmīti adhigataṁ ayamahamasmīti
ca na <note n="1">Po. nasaddo na dissati.</note> samanupassāmīti. Ehi tvaṁ āvuso dāsaka yena
khemako bhikkhu tenupasaṅkama upasaṅkamitvā khemakaṁ bhikkhuṁ evaṁ
vadehi therā taṁ āvuso khemaka evamāhaṁsu yametaṁ āvuso
khemaka asmīti vadesi kimetaṁ asmīti vadesi. Rūpaṁ asmīti
vadesi. Aññatra rūpā asmīti vadesi. Vedanaṁ. Saññaṁ.
Saṅkhāre. Viññāṇaṁ asmīti vadesi .pe. Aññatra viññāṇā
asmīti vadesi. Yametaṁ āvuso khemaka asmīti vadesi kimetaṁ
asmīti vadesīti. Evamāvusoti kho āyasmā dāsako therānaṁ
bhikkhūnaṁ paṭissutvā yenāyasmā khemako tenupasaṅkami upasaṅkamitvā
āyasmantaṁ khemakaṁ etadavoca therā taṁ āvuso khemaka evamāhaṁsu
yametaṁ āvuso khemaka asmīti vadesi kimetaṁ asmīti vadesi. Rūpaṁ
asmīti vadesi. Aññatra rūpā asmīti vadesi. Vedanaṁ. Saññaṁ.
Saṅkhāre. Viññāṇaṁ asmīti vadesi. Aññatra viññāṇā asmīti
vadesi. Yametaṁ āvuso khemaka asmīti vadesi kimetaṁ asmīti
vadesīti. Alaṁ āvuso dāsaka kiṁ imāya sandhāvanikāya
āharāvuso daṇḍaṁ ahameva yena therā bhikkhū tenupasaṅkamissāmīti.
<p n="229"/>Atha kho āyasmā khemako daṇḍamolambha <note n="2">Ma. daṇḍamolumbha.</note> yena therā
bhikkhū tenupasaṅkami upasaṅkamitvā therehi bhikkhūhi saddhiṁ sammodi
<pb n="3.159"/>
Sammodanīyaṁ kathaṁ sārāṇīyaṁ vītisāretvā ekamantaṁ nisīdi.
Ekamantaṁ nisinnaṁ kho āyasmantaṁ khemakaṁ therā bhikkhū etadavocuṁ
yametaṁ āvuso khemaka asmīti vadesi kimetaṁ asmīti vadesi.
Rūpaṁ asmīti vadesi. Aññatra rūpā asmīti vadesi. Vedanaṁ.
Saññaṁ. Saṅkhāre. Viññāṇaṁ asmīti vadesi. Aññatra
viññāṇā asmīti vadesi. Yametaṁ āvuso khemaka asmīti
vadesi kimetaṁ asmīti vadesīti. Na khvāhaṁ āvuso rūpaṁ
asmīti vadāmi napi aññatra rūpā asmīti vadāmi na
vedanaṁ. Na saññaṁ. Na saṅkhāre. Na viññāṇaṁ asmīti
vadāmi napi aññatra viññāṇā asmīti vadāmi apica me
āvuso pañcasu upādānakkhandhesu asmīti adhigataṁ ayamahamasmīti
na ca samanupassāmi. Seyyathāpi āvuso uppalassa vā padumassa
vā puṇḍarīkassa vā gandho yo nu kho evaṁ vadeyya pattassa
gandhoti vā <note n="1">Yu. vāsaddo na dissati.</note> vaṇṇassa gandhoti vā kiñjakkhassa <note n="2">Ma. kiñjakkharāya. Po. kiñjakkhussa.</note> gandhoti vā
sammā nu kho so vadamāno vadeyyāti. No hetaṁ āvuso.
Yathākathaṁ panāvuso sammā byākaramāno byākareyyāti. Pupphassa
gandhoti kho āvuso sammā byākaramāno byākareyyāti.
Evameva khvāhaṁ āvuso na rūpaṁ asmīti vadāmi napi aññatra
rūpā asmīti vadāmi na vedanaṁ. Na saññaṁ. Na saṅkhāre.
<pb n="3.160"/>
Na viññāṇaṁ asmīti vadāmi napi aññatra viññāṇā asmīti
vadāmi apica me āvuso pañcasu upādānakkhandhesu asmīti
adhigataṁ ayamahamasmīti na ca samanupassāmi. Kiñcāpi āvuso
ariyasāvakassa pañcorambhāgiyāni saññojanāni pahīnāni bhavanti
atha khvassa hoti yeva <note n="1">Ma. yo ca.</note> pañcasu upādānakkhandhesu anusahagato
asmīti māno asmīti chando asmīti anusayo asamūhato.
So aparena samayena pañcasu upādānakkhandhesu udayabbayānupassī
viharati iti rūpaṁ iti rūpassa samudayo iti <pb ed="P" n="3.131" set="S"/>rūpassa atthaṅgamo
iti vedanā. Iti saññā. Iti saṅkhārā. Iti viññāṇaṁ
iti viññāṇassa samudayo iti viññāṇassa atthaṅgamoti.
Tassimesu pañcasu upādānakkhandhesu udayabbayānupassino viharato
yopissa hoti pañcasu upādānakkhandhesu anusahagato asmīti māno
asmīti chando asmīti anusayo asamūhato sopi samugghātaṁ
gacchati. Seyyathāpi āvuso vatthaṁ saṅkiliṭṭhaṁ malaggahitaṁ tamenaṁ
sāmikā rajakassa anuppadajjuṁ <note n="2">Po. anupadatthuṁ.</note> tamenaṁ rajako ūse vā khāre
vā gomaye vā saṁmadditvā acche udake vikkhāleti kiñcāpi
taṁ hoti vatthaṁ parisuddhaṁ pariyodātaṁ atha khvassa hoti yo
ca anusahagato ūsagandho vā khāragandho vā gomayagandho vā
asamūhato tamenaṁ rajako sāmikānaṁ deti tamenaṁ sāmikā gandhaparibhāvite
karaṇḍake nikkhipanti yopissa hoti anusahagato ūsagandho
<pb n="3.161"/>
Vā khāragandho vā gomayagandho vā asamūhato sopi
samugghātaṁ gacchati. Evameva kho āvuso kiñcāpi ariyasāvakassa
pañcorambhāgiyāni saññojanāni pahīnāni bhavanti atha khvassa
hotiyeva pañcasu upadānakkhandhesu anusahagato asmīti māno
asmīti chando asmīti anusayo asamūhato so aparena samayena
pañcasu upādānakkhandhesu udayabbayānupassī viharati iti rūpaṁ
iti rūpassa samudayo iti rūpassa atthaṅgamo iti vedanā.
Iti saññā. Iti saṅkhārā. Iti viññāṇaṁ iti viññāṇassa
samudayo iti viññāṇassa atthaṅgamoti. Tassimesu pañcasu
upādānakkhandhesu udayabbayānupassino viharato yopissa hoti
pañcasu upādānakkhandhesu anusahagato asmīti māno asmīti
chando asmīti anusayo asamūhato sopi samugghātaṁ gacchatīti.
<p n="230"/>Evaṁ vutte therā bhikkhū āyasmantaṁ khemakaṁ etadavocuṁ
na kho <note n="1">Yu. panasaddo dissati.</note> mayaṁ āyasmantaṁ khemakaṁ <pb ed="P" n="3.132" set="S"/>vihesāpekkhā apucchimhā <note n="2">Ma. Yu. pucchimha.</note> api
cāyasmā khemako pahoti <note n="3">Ma. pahosi. </note> tassa bhagavato sāsanaṁ vitthārena ācikkhituṁ
desetuṁ paññapetuṁ <note n="4">Ma. Yu. paññāpetuṁ.</note> paṭṭhapetuṁ vivarituṁ vibhajituṁ uttānīkātuṁ yadidaṁ
āyasmatā khemakena tassa bhagavato sāsanaṁ vitthārena ācikkhitaṁ
desitaṁ paññapitaṁ paṭṭhapitaṁ vivaritaṁ vibhajitaṁ uttānīkatanti.
Idamavoca āyasmā khemako. Attamanā therā bhikkhū
āyasmato khemakassa bhāsitaṁ abhinanduṁ. Imasmiñca pana
<pb n="3.162"/>
Veyyākaraṇasmiṁ bhaññamāne saṭṭhīmattānaṁ therānaṁ bhikkhūnaṁ anupādāya
āsavehi cittāni vimucciṁsu āyasmato ca <note n="1">Yu. khemakassa cāti.</note> khemakassāti.
<p rend="subhead" sid="90">8, channasuttaṃ</p>
<p n="231"/>Ekaṁ samayaṁ sambahulā therā bhikkhū bārāṇasiyaṁ viharanti
isipatane migadāye. Atha kho āyasmā channo sāyaṇhasamayaṁ
paṭisallānā vuṭṭhito apāpuraṇaṁ <note n="2">Ma. Yu. avāpuraṇaṁ.</note> ādāya vihārena vihāraṁ upasaṅkamitvā
there bhikkhū etadavoca ovadantu maṁ āyasmanto therā
anusāsantu maṁ āyasmanto therā karontu me āyasmanto therā
dhammiṁ kathaṁ yathāhaṁ dhammaṁ passeyyanti.
<p n="232"/>Evaṁ vutte therā bhikkhū āyasmantaṁ channaṁ etadavocuṁ
rūpaṁ kho āvuso channa aniccaṁ vedanā aniccā saññā aniccā
saṅkhārā aniccā viññāṇaṁ aniccaṁ. Rūpaṁ anattā vedanā.
Saññā. Saṅkhārā. Viññāṇaṁ anattā sabbe saṅkhārā
aniccā sabbe dhammā anattāti. Atha kho āyasmato channassa
etadahosi mayhaṁpi kho <note n="3">Ma. Yu. etanti dissati. </note> evaṁ hoti rūpaṁ aniccaṁ vedanā.
Saññā. Saṅkhārā. Viññāṇaṁ aniccaṁ. Rūpaṁ anattā <pb ed="P" n="3.133" set="S"/>vedanā.
Saññā. Saṅkhārā. Viññāṇaṁ anattā sabbe saṅkhārā aniccā
sabbe dhammā anattāti atha ca pana me sabbasaṅkhārasamathe
sabbūpadhipaṭinissagge taṇhakkhaye virāge nirodhe nibbāne cittaṁ
na pakkhandati na pasīdati na santiṭṭhati na <note n="4">Ma. nādhimuccati.</note> vimuccati paritassanāupādānaṁ
uppajjati paccudāvattati mānasaṁ atha kocarahi me
<pb n="3.163"/>
Attāti. Na kho panetaṁ <note n="1">Ma. panevaṁ.</note> dhammaṁ passato hoti ko nu kho me
tathā dhammaṁ deseyya yathāhaṁ dhammaṁ passeyyanti.
<p n="233"/>Atha kho āyasmato channassa etadahosi ayaṁ kho
āyasmā ānando kosambiyaṁ viharati ghositārāme satthu ceva
saṁvaṇṇito sambhāvito ca viññūnaṁ sabrahmacārīnaṁ pahoti ca me
āyasmā ānando tathā dhammaṁ desetuṁ yathāhaṁ dhammaṁ passeyyaṁ
atthi ca me āyasmante ānande tāvatikā vissaṭṭhi yannūnāhaṁ
yenāyasmā ānando tenupasaṅkameyyanti. Atha kho āyasmā channo
senāsanaṁ saṁsāmetvā pattacīvaramādāya yena kosambī ghositārāmo
yenāyasmā ānando tenupasaṅkami upasaṅkamitvā āyasmatā
ānandena saddhiṁ sammodi sammodanīyaṁ kathaṁ sārāṇīyaṁ vītisāretvā
ekamantaṁ nisīdi. Ekamantaṁ nisinno kho āyasmā channo āyasmantaṁ
ānandaṁ etadavoca ekamidāhaṁ āvuso ānanda samayaṁ bārāṇasiyaṁ
viharāmi isipatane migadāye atha khvāhaṁ āvuso sāyaṇhasamayaṁ
paṭisallānā vuṭṭhito apāpuraṇaṁ ādāya vihārena vihāraṁ upasaṅkamitvā <note n="2">Ma. upasaṅkamiṁ.</note>
there bhikkhū etadavocaṁ ovadantu maṁ āyasmanto therā
anusāsantu maṁ āyasmanto therā karontu me āyasmanto therā
dhammiṁ kathaṁ yathāhaṁ dhammaṁ passeyyanti. Evaṁ vutte maṁ āvuso
therā bhikkhū etadavocuṁ rūpaṁ kho āvuso channa aniccaṁ vedanā.
Saññā. Saṅkhārā. Viññāṇaṁ aniccaṁ. Rūpaṁ anattā .pe.
<pb n="3.164"/>
Viññāṇaṁ anattā sabbe saṅkhārā aniccā sabbe dhammā
anattāti. Tassa mayhaṁ āvuso etadahosi mayhaṁpi kho <pb ed="P" n="3.134" set="S"/>evaṁ
hoti rūpaṁ aniccaṁ .pe. Viññāṇaṁ aniccaṁ. Rūpaṁ anattā
vedanā. Saññā. Saṅkhārā. Viññāṇaṁ anattā sabbe
saṅkhārā aniccā sabbe dhammā anattāti atha ca pana me
sabbasaṅkhārasamathe sabbūpadhipaṭinissagge taṇhakkhaye virāge nirodhe
nibbāne cittaṁ na pakkhandati na pasīdati na santiṭṭhati na vimuccati
paritassanāupādānaṁ uppajjati paccudāvattati mānasaṁ atha kocarahi
me attāti. Na kho panetaṁ dhammaṁ passato hoti ko nu kho me
tathā dhammaṁ deseyya yathāhaṁ dhammaṁ passeyyanti. Tassa mayhaṁ āvuso
etadahosi ayaṁ kho āyasmā ānando kosambiyaṁ viharati
ghositārāme satthu ceva saṁvaṇṇito sambhāvito ca viññūnaṁ sabrahmacārīnaṁ
pahoti ca me āyasmā ānando tathā dhammaṁ desetuṁ yathāhaṁ
dhammaṁ passeyyaṁ atthi ca āyasmante ānande tāvatikā vissaṭṭhi
yannūnāhaṁ yenāyasmā ānando tenupasaṅkameyyanti. Ovadatu maṁ
āyasmā ānando anusāsatu maṁ āyasmā ānando karotu me
āyasmā ānando dhammiṁ kathaṁ yathāhaṁ dhammaṁ passeyyanti.
<p n="234"/>Ettakenapi mayaṁ āyasmato channassa attamanā abhiraddhā
taṁ <note n="1">Ma. api nāma taṁ.</note> āyasmā channo āviakāsisi <note n="2">Ma. Yu. āviakāsi.</note> khīlaṁ pabhindi <note n="3">Ma. bhinadi.</note> odahāvuso
<pb n="3.165"/>
Channa sotaṁ bhabbosi dhammaṁ viññātunti. Atha kho āyasmato
channassa tāvatakeneva uḷāraṁ pītipā mojjaṁ uppajji bhabbo kirasmi
dhammaṁ viññātunti. Sammukhā metaṁ āvuso channa bhagavato sutaṁ
sammukhā <note n="1">Yu. casaddo dissati.</note> paṭiggahitaṁ kaccānagottaṁ bhikkhuṁ ovadantassa dvayanissito
khvāyaṁ <note n="2">Ma. khavāhaṁ.</note> kaccāna loko <pb ed="P" n="3.135" set="S"/>yebhuyyena atthitañceva natthitañca.
Lokasamudayaṁ kho kaccāna yathābhūtaṁ sammappaññāya passato yā loke
natthitā sā na hoti. Lokanirodhaṁ kho kaccāna yathābhūtaṁ sammappaññāya
passato yā loke atthitā sā na hoti. Upāyupādānābhinivesavinibandho
khvāyaṁ kaccāna loko yebhuyyena tassa
upāyupādānaṁ cetaso adhiṭṭhānābhinivesānusayaṁ na upeti na upādiyati
na adhiṭṭhāti attā meti dukkhameva uppajjamānaṁ uppajjati
dukkhaṁ nirujjhamānaṁ nirujjhatīti na kaṅkhati na vicikicchati aparappaccayā
ñāṇamevassa ettha hoti. Ettāvatā kho kaccāna
sammādiṭṭhi hoti. Sabbamatthīti kho kaccāna ayameko anto
sabbaṁ natthīti ayaṁ dutiyo anto. Ete te kaccāna ubho ante
anupagamma majjhena tathāgato dhammaṁ deseti avijjāpaccayā saṅkhārā
saṅkhārapaccayā viññāṇaṁ .pe. Evametassa kevalassa dukkhakkhandhassa
samudayo hoti. Avijjāya tveva asesavirāganirodhā saṅkhāranirodho
.pe. Evametassa kevalassa dukkhakkhandhassa nirodho hotīti.
Evametaṁ āvuso ānanda hoti yesaṁ āyasmantānaṁ tādisā sabrahmacārayo
<pb n="3.166"/>
Anukampakā atthakāmā ovādakā anusāsakā idañca pana
me āyasmato ānandassa dhammadesanaṁ sutvā dhammo abhisamitoti <note n="1">Yu. abhisametoti.</note>.
<p rend="subhead" sid="91">9, rāhulasuttaṃ</p>
<p n="235"/>Sāvatthī. Atha kho āyasmā rāhulo yena bhagavā
tenupasaṅkami upasaṅkamitvā bhagavantaṁ abhivādetvā ekamantaṁ nisīdi.
Ekamantaṁ nisinno kho āyasmā rāhulo bhagavantaṁ <pb ed="P" n="3.136" set="S"/>etadavoca kathannu
kho bhante jānato kathaṁ passato imasmiñca saviññāṇake kāye
bahiddhā ca sabbanimittesu ahaṅkāramamaṅkāramānānusayā na hontīti.
Yaṅkiñci rāhula rūpaṁ atītānāgatapaccuppannaṁ ajjhattaṁ vā bahiddhā
vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike vā
sabbaṁ rūpaṁ netaṁ mama nesohamasmi na meso attāti evametaṁ
yathābhūtaṁ sammappaññāya passati. Yā kāci vedanā. Yā kāci
saññā. Ye keci saṅkhārā. Yaṅkiñci viññāṇaṁ atītānāgatapaccuppannaṁ
ajjhattaṁ vā bahiddhā vā .pe. Sabbaṁ viññāṇaṁ
netaṁ mama nesohamasmi na meso attāti evametaṁ yathābhūtaṁ
sammappaññāya passati. Evaṁ kho rāhula jānato evaṁ passato
imasmiñca saviññāṇake kāye bahiddhā ca sabbanimittesu
ahaṅkāramamaṅkāramānānusayā na hontīti.
<p rend="subhead" sid="92">10, dutiyarāhulasuttaṃ</p>
<p n="236"/>Sāvatthī. Ārāme. Ekamantaṁ nisinno kho āyasmā
rāhulo bhagavantaṁ etadavoca kathaṁ nu kho bhante jānato kathaṁ
passato imasmiñca saviññāṇake kāye bahiddhā ca sabbanimittesu
<pb n="3.167"/>
Ahaṅkāramamaṅkāramānāpagataṁ mānasaṁ hoti vidhā samatikkantaṁ santaṁ
suvimuttanti. Yaṅkiñci rāhula rūpaṁ atītānāgatapaccuppannaṁ ajjhattaṁ
vā bahiddhā vā oḷārikaṁ vā .pe. Yaṁ dūre santike vā sabbaṁ
rūpaṁ netaṁ mama nesohamasmi na meso attāti evametaṁ yathābhūtaṁ
sammappaññāya disvā anupādā vimutto hoti. Yā kāci vedanā.
Yā kāci saññā. Ye keci saṅkhārā. Yaṅkiñci viññāṇaṁ
atītānāgatapaccuppannaṁ ajjhattaṁ vā bahiddhā vā oḷārikaṁ vā sukhumaṁ vā
hīnaṁ vā paṇītaṁ vā yaṁ dūre santike vā sabbaṁ viññāṇaṁ netaṁ
mama nesohamasmi na meso attāti evametaṁ <pb ed="P" n="3.137" set="S"/>yathābhūtaṁ sammappaññāya
disvā anupādā vimutto hoti. Evaṁ kho rāhula jānato
evaṁ passato imasmiñca saviññāṇake kāye bahiddhā ca sabbanimittesu
ahaṅkāramamaṅkāramānāpagataṁ mānasaṁ hoti vidhā samatikkantaṁ
santaṁ suvimuttanti.
Theravaggo catuttho.
Tassuddānaṁ bhavati
ānando tisso yamako anurādho ca vakkali
assaji khemako <note n="1">Po. dāsakoti dissati.</note> channo rāhulā <note n="2">Yu. rāhulo. Po. rāhulo atha theravaggo tena  vuccatīti. Ma. theravaggoti vuccatīti natthi.</note> apare dve
theravaggoti <note n="3">Yu. vaggo tena pavuccati.</note> vuccatīti.
<p rend="subhead" check="nosid">10, pupphavaggo</p>
<p rend="subhead" sid="93">1, nadīsuttaṃ</p>
<pb n="3.168"/>
Khandhasaṁyuttassa majjhimapaṇṇāsake pupphavaggo pañcamo
<p n="237"/>Sāvatthī. Tatra kho .pe. Seyyathāpi bhikkhave nadī
pabbateyyā ohāriṇī dūraṅgamā sīghasotā tassā ubhato <note n="1">Ma. Yu. ubhosu.</note> tīresu
kāsā cepi jātā assu te naṁ ajjholambeyyuṁ kusā cepi
jātā assu te naṁ ajjholambeyyuṁ pabbajā <note n="2">Sī. babbajā.</note> cepi jātā
assu te naṁ ajjholambeyyuṁ vīraṇā <note n="3">Ma. Yu. bīraṇā. Po. viraṇāpesi. </note> cepi jātā assu te
naṁ ajjholambeyyuṁ rukkhā cepi jātā assu te naṁ ajjholambeyyuṁ
tassā puriso sotena vuyhamāno kāse <note n="4">Po. kāsacesaṁ.</note> cepi gaṇheyya
te palujjeyyuṁ so tatonidānaṁ anayabyasanaṁ āpajjeyya kuse cepi
gaṇheyya. Pabbaje cepi gaṇheyya. Vīraṇe cepi gaṇheyya.
Rukkhe cepi gaṇheyya te <pb ed="P" n="3.138" set="S"/>palujjeyyuṁ so tatonidānaṁ anayabyasanaṁ
āpajjeyya. Evameva kho bhikkhave assutavā puthujjano ariyānaṁ
adassāvī ariyadhammassa akovido ariyadhamme avinīto sappurisānaṁ
adassāvī sappurisadhammassa akovido sappurisadhamme avinīto rūpaṁ
attato samanupassati rūpavantaṁ vā attānaṁ attani vā rūpaṁ
rūpasmiṁ vā attānaṁ tassa taṁ rūpaṁ palujjati so tatonidānaṁ
anayabyasanaṁ āpajjati. Vedanaṁ. Saññaṁ. Saṅkhāre. Viññāṇaṁ
attato samanupassati viññāṇavantaṁ vā attānaṁ attani vā
<pb n="3.169"/>
Viññāṇaṁ viññāṇasmiṁ vā attānaṁ tassa taṁ viññāṇaṁ palujjati
so tatonidānaṁ anayabyasanaṁ āpajjati.
<p n="238"/>Taṁ kiṁ maññatha bhikkhave rūpaṁ niccaṁ vā aniccaṁ vāti.
Aniccaṁ bhante. Vedanā. Saññā. Saṅkhārā. Viññāṇaṁ
niccaṁ vā aniccaṁ vāti. Aniccaṁ bhante. Tasmā tiha bhikkhave
.pe. Evaṁ passaṁ .pe. Nāparaṁ itthattāyāti pajānātīti.
<p rend="subhead" sid="94">2, pupphasuttaṃ</p>
<p n="239"/>Sāvatthī. Tatra kho .pe. Nāhaṁ bhikkhave lokena
vivadāmi. Loko <note n="1">Yu. loko ca mayā vivadati. Ma. lokova mayā vivadati.</note> ca kho bhikkhave mayā vivadati. Na bhikkhave
dhammavādī kenaci <note n="2">Po. kenapi kho  lokasmiṁ.</note> lokasmiṁ vivadati. Yaṁ bhikkhave natthisammataṁ loke
paṇḍitānaṁ ahaṁpi taṁ natthīti vadāmi. Yaṁ bhikkhave atthisammataṁ
loke paṇḍitānaṁ ahaṁpi taṁ atthīti vadāmi <note n="3">Po. vadāmīti.</note>. Kiñci bhikkhave
natthisammataṁ loke paṇḍitānaṁ yamahaṁ natthīti vadāmi. <pb ed="P" n="3.139" set="S"/>Rūpaṁ bhikkhave
niccaṁ dhuvaṁ sassataṁ avipariṇāmadhammaṁ natthisammataṁ loke paṇḍitānaṁ
ahaṁpi taṁ natthīti vadāmi. Vedanā. Saññā. Saṅkhārā. Viññāṇaṁ
niccaṁ dhuvaṁ sassataṁ avipariṇāmadhammaṁ natthisammataṁ loke paṇḍitānaṁ
ahampi taṁ natthīti vadāmi. Idaṁ kho bhikkhave natthisammataṁ loke
paṇḍitānaṁ yamahaṁ <note n="4">Ma. ahampitaṁ. Yu. yamahaṁpi.</note> natthīti vadāmi. Kiñca bhikkhave atthisammataṁ
loke paṇḍitānaṁ yamahaṁ atthīti vadāmi. Rūpaṁ bhikkhave aniccaṁ
dukkhaṁ vipariṇāmadhammaṁ atthisammataṁ loke paṇḍitānaṁ ahaṁpi taṁ
atthīti vadāmi. Vedanā. Saññā. Saṅkhārā. Viññāṇaṁ
<pb n="3.170"/>
Aniccaṁ dukkhaṁ vipariṇāmadhammaṁ atthisammataṁ loke paṇḍitānaṁ ahaṁpi
taṁ atthīti vadāmi. Idaṁ kho bhikkhave atthisammataṁ loke paṇḍitānaṁ
yamahaṁ atthīti vadāmi.
<p n="240"/>Atthi bhikkhave loke lokadhammo taṁ <note n="1">sabbavāresu yanti vā pāṭho.</note> tathāgato abhisambujjhati
abhisameti abhisambujjhitvā abhisametvā ācikkhati deseti
paññapeti <note n="2">Po. Ma. paññāpeti. </note> paṭṭhapeti vivarati vibhajati uttānīkaroti. Kiñca bhikkhave
loke lokadhammo taṁ tathāgato abhisambujjhati abhisameti abhisambujjhitvā
abhisametvā ācikkhati deseti paññapeti paṭṭhapeti
vivarati vibhajati uttānīkaroti. Rūpaṁ bhikkhave loke lokadhammo taṁ
tathāgato abhisambujjhati .pe. Uttānīkaroti. Yo bhikkhave
tathāgatena evaṁ ācikkhiyamāne desiyamāne paññapiyamāne
paṭṭhapiyamāne vivariyamāne <pb ed="P" n="3.140" set="S"/>vibhajiyamāne uttānīkariyamāne <note n="3">Po. uttānī kariyamāne.</note> na jānāti na
passati tamahaṁ bhikkhave bālaṁ <note n="4">Po. bālaputhujjanaṁ.</note> puthujjanaṁ andhaṁ acakkhukaṁ ajānantaṁ
apassantaṁ kinti karomi. Vedanā bhikkhave. Saññā bhikkhave.
Saṅkhārā bhikkhave. Viññāṇaṁ bhikkhave loke lokadhammo taṁ
tathāgato abhisambujjhati abhisameti abhisambujjhitvā abhisametvā
ācikkhati deseti paññapeti paṭṭhapeti vivarati vibhajati uttānīkaroti.
Yo bhikkhave tathāgatena evaṁ ācikkhiyamāne desiyamāne
paññapiyamāne paṭṭhapiyamāne vivariyamāne vibhajiyamāne uttānīkariyamāne
<pb n="3.171"/>
Na jānāti na passati tamahaṁ bhikkhave bālaṁ puthujjanaṁ andhaṁ
acakkhukaṁ ajānantaṁ apassantaṁ kinti karomi.
<p n="241"/>Seyyathāpi bhikkhave uppalaṁ vā padumaṁ vā puṇḍarīkaṁ vā
udake jātaṁ udake saṁvaḍḍhaṁ <note n="1">saṁvaddhanti pāṭho.</note> udakā accuggamma ṭhāti anupalittaṁ
udakena. Evameva kho bhikkhave tathāgato loke jāto <note n="2">Po. Yu. loke jātoti dve pāṭhā na dissati. </note> loke
saṁvaḍḍho <note n="3">saṁvaddhoti vā pāṭho.</note> lokaṁ abhibhuyya viharati anupalitto lokenāti.
<p rend="subhead" sid="95">3, pheṇapiṇḍūpamasuttaṃ</p>
<p n="242"/>Ekaṁ samayaṁ bhagavā ayujjhāyaṁ <note n="4">Yu. ayojjhāyaṁ.</note> viharati gaṅgāya nadiyā
tīre. Tatra kho bhagavā bhikkhū āmantesi seyyathāpi bhikkhave
ayaṁ gaṅgā nadī mahantaṁ pheṇapiṇḍaṁ <note n="5">Po. pheṇupiṇḍaṁ. </note> āvaheyya tamenaṁ cakkhumā
puriso passeyya nijjhāyeyya yoniso upaparikkheyya tassa <note n="6">Ma. Yu. tanti dissati.</note> passato
nijjhāyato yoniso upaparikkhato rittakaññeva khāyeyya tucchakaññeva
khāyeyya asārakaññeva khāyeyya kiñhi siyā bhikkhave pheṇapiṇḍe
sāro. Evameva kho bhikkhave yaṅkiñci rūpaṁ atītānāgatapaccuppannaṁ <note n="7">Yu. atitānāgataṁ.</note>
.pe. Yaṁ dūre santike vā taṁ <pb ed="P" n="3.141" set="S"/>bhikkhu passati nijjhāyati yoniso
upaparikkhati tassa passato nijjhāyato yoniso upaparikkhato
rittakaññeva khāyati tucchakaññeva khāyati asārakaññeva khāyati
kiñhi siyā bhikkhave rūpe sāro.
<p n="243"/>Seyyathāpi bhikkhave saradasamaye thullaphusitake deve vassante
udake udakapubbuḷaṁ <note n="8">udakabubbuḷantipi pāṭho.</note> uppajjati ceva nirujjhati ca tamenaṁ cakkhumā
<pb n="3.172"/>
Puriso passeyya nijjhāyeyya yoniso upaparikkheyya tassa passato
nijjhāyato yoniso upaparikkhato rittakaññeva khāyeyya tucchakaññeva
khāyeyya asārakaññeva khāyeyya kiñhi siyā bhikkhave udakapubbuḷe
sāro. Evameva kho bhikkhave yā kāci vedanā atītānāgatapaccuppannā
.pe. Yā dūre santike vā taṁ bhikkhu passati nijjhāyati
yoniso upaparikkhati tassa passato nijjhāyato yoniso upaparikkhato
rittakaññeva khāyati tucchakaññeva khāyati asārakaññeva
khāyati kiñhi siyā bhikkhave vedanāya sāro.
<p n="244"/>Seyyathāpi bhikkhave gimhānaṁ pacchime māse ṭhite
majjhantike kāle marīci <note n="1">Ma. Yu. marīcikā.</note> phandati tamenaṁ cakkhumā puriso passeyya
nijjhāyeyya yoniso upaparikkheyya tassa passato nijjhāyato
yoniso upaparikkhato rittakaññeva khāyeyya .pe. Kiñhi siyā
bhikkhave marīcikāya sāro. Evameva kho bhikkhave yā kāci
saññā .pe.
<p n="245"/>Seyyathāpi bhikkhave puriso sāratthiko sāragavesī
sārapariyesanaṁ caramāno tiṇhaṁ kudhāriṁ ādāya vanaṁ paviseyya so tattha
passeyya mahantaṁ kadalikkhandhaṁ ujuṁ navaṁ akukkujakajātaṁ <note n="2">Sī. akukkajātaṁ. Po. akatajajātaṁ. Ma. akukkukajātaṁ.</note> tamenaṁ
mūle chindeyya mūle chetvā agge chindeyya agge chetvā
pattavaṭṭiṁ vinibbhujjeyya so tattha pattavaṭṭiṁ vinibbhujjanto
<pb n="3.173"/>
Phegguṁpi nādhigaccheyya kuto sāraṁ tamenaṁ cakkhumā puriso passeyya
nijjhāyeyya yoniso upaparikkheyya tassa passato nijjhāyato
yoniso <pb ed="P" n="3.142" set="S"/>upaparikkhato rittakaññeva khāyeyya tucchakaññeva khāyeyya
asārakaññeva khāyeyya kiñhi siyā bhikkhave kadalikkhandhe sāro.
Evameva kho bhikkhave ye keci saṅkhārā atītānāgatapaccuppannā
.pe. Ye dūre santike vā taṁ bhikkhu passati nijjhāyati yoniso
upaparikkhati tassa passato nijjhāyato yoniso upaparikkhato
rittakaññeva khāyati tucchakaññeva khāyati asārakaññeva khāyati
kiñhi siyā bhikkhave saṅkhāresu sāro.
<p n="246"/>Seyyathāpi bhikkhave māyākāro vā māyākārantevāsī
vā cātummahāpathe <note n="1">Yu. mahāpathe.</note> māyaṁ vidaṁseyya tamenaṁ cakkhumā puriso passeyya
nijjhāyeyya yoniso upaparikkheyya tassa passato nijjhāyato
yoniso upaparikkhato rittakaññeva khāyeyya tucchakaññeva khāyeyya
asārakaññeva khāyeyya kiñhi siyā bhikkhave māyāya sāro.
Evameva kho bhikkhave yaṅkiñci viññāṇaṁ atītānāgatapaccuppannaṁ
.pe. Yaṁ dūre santike vā taṁ bhikkhu passati nijjhāyati yoniso
upaparikkhati tassa passato nijjhāyato yoniso upaparikkhato
rittakaññeva khāyati tucchakaññeva khāyati asārakaññeva khāyati
kiñhi siyā bhikkhave viññāṇe sāro. Evaṁ passaṁ bhikkhave
sutavā ariyasāvako rūpasmiṁpi nibbindati vedanāyapi. Saññāyapi.
<pb n="3.174"/>
Saṅkhāresupi. Viññāṇasmiṁpi nibbindati nibbindaṁ virajjati virāgā
vimuccati. Vimuttasmiṁ vimuttamiti ñāṇaṁ hoti .pe. Nāparaṁ
itthattāyāti pajānātīti.
Idamavoca bhagavā idaṁ vatvāna sugato athāparaṁ etadavoca
satthā
<p n="247"/>Pheṇapiṇḍūpamaṁ rūpaṁ vedanā pubbuḷūpamā
marīcikūpamā saññā saṅkhārā kadalūpamā
māyūpamañca viññāṇaṁ desitādiccabandhunā <note n="1">Yu. dīpitādiccabandhunā.</note>.
Yathā <note n="2">Po. yathā naṁ nijjhati.</note> yathā nijjhāyati yoniso upaparikkhati
rittakaṁ tucchakaṁ hoti yo naṁ passati yoniso.
Imañca kāyaṁ ārabbha bhūripaññena desitaṁ
pahānaṁ <note n="3">Po. pahāsi. Ma. pahānā. </note> tiṇṇaṁ dhammānaṁ rūpaṁ passatha chaḍḍitaṁ.
Āyu usmā ca viññāṇaṁ yadā kāyaṁ jahantimaṁ
apaviṭṭho tadā seti parabhattaṁ acetanaṁ.
Etādisāyaṁ santāno māyāyaṁ bālalāpinī
vadhako eko <note n="4">Ma. esa. Yu. eso.</note> akkhāto sāro ettha na vijjati.
Evaṁ khandhe avekkheyya bhikkhu āraddhavīriyo
divā vā yadi vā ratti <note n="5">Ma. Yu. rattiṁ.</note> sampajāno paṭissato.
Pajahe <note n="6">Ma. Yu. jaheyya.</note> sabbasaṁyogaṁ kareyya saraṇattano
careyyādittasīsova patthayaṁ accutaṁ padanti.
<p rend="subhead" sid="96">4, gomayapiṇḍasuttaṃ</p>
<pb n="3.175"/>
<p n="248"/>Sāvatthī. Atha kho aññataro bhikkhu .pe. Ekamantaṁ
nisinno kho so bhikkhu bhagavantaṁ etadavoca atthi nu kho bhante
kiñci rūpaṁ yaṁ rūpaṁ niccaṁ dhuvaṁ sassataṁ avipariṇāmadhammaṁ sassatisamaṁ
tatheva ṭhassati. Atthi nu kho bhante kāci vedanā yā vedanā
niccā dhuvā sassatā avipariṇāmadhammā sassatisamaṁ tatheva ṭhassati.
Atthi nu kho bhante kāci saññā yā saññā .pe. Atthi
nu kho bhante keci saṅkhārā ye saṅkhārā niccā dhuvā sassatā
avipariṇāmadhammā sassatisamaṁ tatheva ṭhassanti. Atthi nu kho bhante
kiñci viññāṇaṁ yaṁ viññāṇaṁ <pb ed="P" n="3.144" set="S"/>niccaṁ dhuvaṁ sassataṁ avipariṇāmadhammaṁ
sassatisamaṁ tatheva ṭhassatīti. Natthi kho bhikkhu kiñci rūpaṁ yaṁ
rūpaṁ niccaṁ dhuvaṁ sassataṁ avipariṇāmadhammaṁ sassatisamaṁ tatheva ṭhassati.
Natthi kho bhikkhu kāci vedanā. Kāci saññā. Keci saṅkhārā.
Kiñci viññāṇaṁ yaṁ viññāṇaṁ niccaṁ dhuvaṁ sassataṁ avipariṇāmadhammaṁ
sassatisamaṁ tatheva ṭhassati <note n="1">Ma. Yu. ṭhassatīti.</note>.
<p n="249"/>Atha kho bhagavā parittaṁ gomayapiṇḍaṁ pāṇinā gahetvā
taṁ bhikkhuṁ etadavoca ettakopi kho bhikkhu attabhāvapaṭilābho
natthi nicco dhuvo sassato avipariṇāmadhammo sassatisamaṁ tatheva
ṭhassati. Ettako cepi bhikkhu attabhāvapaṭilābho abhavissa nicco
dhuvo sassato avipariṇāmadhammo na yidaṁ brahmacariyavāso paññāyetha
sammādukkhakkhayāya. Yasmā ca kho bhikkhu ettakopi
<pb n="3.176"/>
Attabhāvapaṭilābho natthi nicco dhuvo sassato avipariṇāmadhammo tasmā
brahmacariyavāso paññāyati sammādukkhakkhayāya.
<p n="250"/>Bhūtapubbāhaṁ bhikkhu rājā ahosiṁ khattiyo muddhāvasitto.
Tassa mayhaṁ bhikkhu rañño sato khattiyassa muddhāvasittassa
caturāsīti nagarasahassāni ahesuṁ kusāvatirājadhānippamukhāni <note n="1">Yu. kusāvatināma.</note>.
Tassa mayhaṁ bhikkhu rañño sato khattiyassa muddhāvasittassa caturāsīti
pāsādasahassāni ahesuṁ dhammapāsādappamukhāni. Tassa mayhaṁ bhikkhu
rañño sato khattiyassa muddhāvasittassa caturāsīti kūṭāgārasahassāni
ahesuṁ mahābyūhakūṭāgārappamukhāni. Tassa mayhaṁ bhikkhu rañño
sato khattiyassa muddhāvasittassa caturāsīti pallaṅkasahassāni ahesuṁ
dantamayāni sāramayāni sovaṇṇamayāni rūpiyamayāni gonakatthatāni
paṭikatthatāni paṭalikatthatāni kadalimigapavarapaccattharaṇāni <note n="2">Po. kadalipittapaccattharaṇāni.</note> <pb ed="P" n="3.145" set="S"/>sauttaracchadāni
ubhatolohitakūpadhānāni. Tassa mayhaṁ bhikkhu rañño sato
khattiyassa muddhāvasittassa caturāsīti nāgasahassāni ahesuṁ sovaṇṇālaṅkārāni
sovaṇṇadhajāni hemajālapaṭicchannāni uposathanāgarājappamukhāni.
Tassa mayhaṁ bhikkhu rañño sato khattiyassa
muddhāvasittassa caturāsīti assasahassāni ahesuṁ sovaṇṇālaṅkārāni
sovaṇṇadhajāni hemajālapaṭicchannāni valāhakāssarājappamukhāni.
Tassa mayhaṁ bhikkhu rañño sato khattiyassa muddhāvasittassa caturāsīti
rathasahassāni ahesuṁ sovaṇṇālaṅkārāni sovaṇṇadhajāni hemajālapaṭicchannāni
<pb n="3.177"/>
Paṭicchannāni vejayantarathappamukhāni. Tassa mayhaṁ bhikkhu rañño
sato khattiyassa muddhāvasittassa caturāsīti maṇisahassāni ahesuṁ
maṇiratanappamukhāni. Tassa mayhaṁ bhikkhu rañño sato khattiyassa
muddhāvasittassa caturāsīti itthīsahassāni ahesuṁ bhaddādevippamukhāni <note n="1">Po. Ma. Yu. subhaddā-.</note>.
Tassa mayhaṁ bhikkhu .pe. Caturāsīti khattiyasahassāni ahesuṁ
anuyantāni pariṇāyakaratanappamukhāni. Tassa mayhaṁ bhikkhu .pe.
Caturāsīti dhenusahassāni ahesuṁ dukulasandanāni kaṁsūpadharaṇāni <note n="2">Po. kaṁsucanāraṇāni. Yu. kaṁsu ....</note>. Tassa
mayhaṁ bhikkhu .pe. Caturāsīti vatthakoṭisahassāni ahesuṁ
khomasukhumāni koseyyasukhumāni kambalasukhumāni kappāsikasukhumāni. Tassa
mayhaṁ bhikkhu .pe. Caturāsīti thālipākasahassāni ahesuṁ sāyaṁ
pātaṁ bhattābhihāro abhihariyittha.
<p n="251"/>Tesaṁ kho pana bhikkhu caturāsītiyā nagarasahassānaṁ
ekaññeva taṁ nagaraṁ hoti yamahaṁ tena samayena ajjhāvasāmi
kusāvatī rājadhānī. Tesaṁ kho pana bhikkhu caturāsītiyā pāsādasahassānaṁ
eko yeva so pāsādo hoti yamahaṁ tena samayena
ajjhāvasāmi dhammo pāsādo. Tesaṁ kho pana bhikkhu caturāsītiyā
kūṭāgārasahassānaṁ ekaññeva taṁ kūṭāgāraṁ hoti yamahaṁ tena
samayena ajjhāvasāmi mahābyūhaṁ kūṭāgāraṁ. Tesaṁ kho pana bhikkhu
caturāsītiyā pallaṅkasahassānaṁ eko yeva so pallaṅko hoti
yamahaṁ tena samayena paribhuñjāmi dantamayo vā sāramayo vā
<pb n="3.178"/>
Suvaṇṇamayo vā rūpiyamayo vā. Tesaṁ kho pana bhikkhu caturāsītiyā
nāgasahassānaṁ eko yeva so nāgo hoti yamahaṁ tena samayena
abhirūhāmi uposatho nāgarājā. Tesaṁ kho pana bhikkhu
caturāsītiyā assasahassānaṁ eko yeva so asso hoti yamahaṁ tena
samayena abhirūhāmi balāho <note n="1">Ma. balāhako.</note> assarājā. Tesaṁ kho pana bhikkhu
caturāsītiyā rathasahassānaṁ eko yeva so ratho hoti yamahaṁ tena
samayena abhirūhāmi vejayanto ratho. Tesaṁ kho pana bhikkhu
caturāsītiyā itthīsahassānaṁ ekā yeva sā itthī hoti yā maṁ tena
samayena paccupaṭṭhāti khattiyā vā velāmikā vā. Tesaṁ kho
pana bhikkhu caturāsītiyā vatthakoṭisahassānaṁ ekaññeva taṁ vatthayugaṁ
hoti yamahaṁ tena samayena paridahāmi khomasukhumaṁ vā koseyyasukhumaṁ
vā kambalasukhumaṁ vā kappāsikasukhumaṁ vā. Tesaṁ kho pana
bhikkhu caturāsītiyā thālipākasahassānaṁ eko yeva so thālipāko
hoti yato nāḷikodanaparamaṁ bhuñjāmi tadupiyaṁ ca sūpabyañjanaṁ <note n="2">Sī. Ma. sūpeyyaṁ.</note>.
Iti kho bhikkhu sabbe te saṅkhārā atītā niruddhā vipariṇatā
evaṁ aniccā kho bhikkhu saṅkhārā evaṁ addhuvā kho bhikkhu saṅkhārā
evaṁ anassāsikā kho bhikkhu sabbe <note n="3">Ma. Yu. sabbeti na dissati. </note> saṅkhārā. <pb ed="P" n="3.147" set="S"/>Yāvañcidaṁ bhikkhu
alameva sabbasaṅkhāresu <note n="4">Yu. sabbesu.</note> nibbindituṁ alaṁ virajjituṁ alaṁ vimuccitunti.
<p rend="subhead" sid="97">5, nakhasikhāsuttaṃ</p>
<p n="252"/>Sāvatthī. Ārāme. Ekamantaṁ nisinno kho so
<pb n="3.179"/>
Bhikkhu bhagavantaṁ etadavoca atthi nu kho bhante kiñci rūpaṁ yaṁ
rūpaṁ niccaṁ dhuvaṁ sassataṁ avipariṇāmadhammaṁ sassatisamaṁ tatheva ṭhassati.
Atthi nu kho bhante kāci vedanā yā vedanā niccā dhuvā
sassatā avipariṇāmadhammā sassatisamaṁ tatheva ṭhassati. Atthi nu
kho bhante kāci saññā .pe. Keci saṅkhārā ye saṅkhārā
niccā dhuvā sassatā avipariṇāmadhammā sassatisamaṁ tatheva ṭhassanti.
Atthi nu kho bhante kiñci viññāṇaṁ yaṁ viññāṇaṁ niccaṁ dhuvaṁ
sassataṁ avipariṇāmadhammaṁ sassatisamaṁ tatheva ṭhassatīti. Natthi kho
bhikkhu kiñci rūpaṁ yaṁ rūpaṁ niccaṁ dhuvaṁ sassataṁ avipariṇāmadhammaṁ
sassatisamaṁ tatheva ṭhassati. Natthi kho bhikkhu kāci vedanā.
Kāci saññā. Keci saṅkhārā. Kiñci viññāṇaṁ yaṁ viññāṇaṁ
niccaṁ dhuvaṁ sassataṁ avipariṇāmadhammaṁ sassatisamaṁ tatheva ṭhassatīti <note n="1">Po. itisaddo na dissati.</note>.
<p n="253"/>Atha kho bhagavā parittaṁ nakhasikhāyaṁ paṁsuṁ āropetvā
taṁ bhikkhuṁ etadavoca ettakaṁpi kho bhikkhu rūpaṁ natthi niccaṁ dhuvaṁ
sassataṁ avipariṇāmadhammaṁ sassatisamaṁ tatheva ṭhassati. Ettakaṁpi ce <note n="2">Ma. Yu. cepi.</note>
bhikkhu rūpaṁ abhavissa niccaṁ dhuvaṁ sassataṁ avipariṇāmadhammaṁ na yidaṁ
brahmacariyavāso paññāyetha sammādukkhakkhayāya. Yasmā ca kho
bhikkhu ettakaṁpi rūpaṁ natthi niccaṁ dhuvaṁ sassataṁ avipariṇāmadhammaṁ
tasmā brahmacariyavāso paññāyati sammādukkhakkhayāya. <pb ed="P" n="3.148" set="S"/>Ettakāpi
kho bhikkhu vedanā natthi niccā dhuvā sassatā avipariṇāmadhammā
<pb n="3.180"/>
Sassatisamaṁ tatheva ṭhassati. Ettakāpi ce bhikkhu vedanā abhavissa
niccā dhuvā sassatā avipariṇāmadhammā na yidaṁ brahmacariyavāso
paññāyetha sammādukkhakkhayāya. Yasmā ca kho bhikkhu ettakāpi
vedanā natthi niccā dhuvā sassatā avipariṇāmadhammā tasmā
brahmacariyavāso paññāyati sammādukkhakkhayāya. Ettakāpi kho
bhikkhu saññā .pe. Ettakāpi kho bhikkhu saṅkhārā natthi niccā
dhuvā sassatā avipariṇāmadhammā sassatisamaṁ tatheva ṭhassanti.
Ettakā cepi bhikkhu saṅkhārā abhavissaṁsu niccā dhuvā sassatā
avipariṇāmadhammā na yidaṁ brahmacariyavāso paññāyetha sammādukkhakkhayāya.
Yasmā ca kho bhikkhu ettakāpi saṅkhārā natthi niccā
dhuvā sassatā avipariṇāmadhammā tasmā brahmacariyavāso paññāyati
sammādukkhakkhayāya. Ettakaṁpi kho bhikkhu viññāṇaṁ natthi niccaṁ
dhuvaṁ sassataṁ avipariṇāmadhammaṁ sassatisamaṁ tatheva ṭhassati. Ettakaṁ
cepi bhikkhu viññāṇaṁ abhavissa niccaṁ dhuvaṁ sassataṁ avipariṇāmadhammaṁ
na yidaṁ brahmacariyavāso paññāyetha sammādukkhakkhayāya. Yasmā ca
kho bhikkhu ettakaṁpi viññāṇaṁ natthi niccaṁ dhuvaṁ sassataṁ avipariṇāmadhammaṁ
tasmā brahmacariyavāso paññāyati sammādukkhakkhayāya.
<p n="254"/>Taṁ kiṁ maññasi bhikkhu rūpaṁ niccaṁ vā aniccaṁ vāti.
Aniccaṁ bhante. Vedanā. Saññā. Saṅkhārā. Viññāṇaṁ
niccaṁ vā aniccaṁ vāti. <pb ed="P" n="3.149" set="S"/>Aniccaṁ bhante .pe. Tasmā tiha .pe.
<pb n="3.181"/>
Evaṁ passaṁ .pe. Nāparaṁ itthattāyāti pajānātīti.
<p rend="subhead" sid="98">6, suddhikasuttaṃ</p>
<p n="255"/>Sāvatthī. Ārāme. Ekamantaṁ nisinno kho so
bhikkhu bhagavantaṁ etadavoca atthi nu kho bhante kiñci rūpaṁ yaṁ
rūpaṁ niccaṁ dhuvaṁ sassataṁ avipariṇāmadhammaṁ sassatisamaṁ tatheva ṭhassati.
Atthi nu kho bhante kāci vedanā .pe. Kāci saññā. Keci
saṅkhārā. Kiñci viññāṇaṁ yaṁ viññāṇaṁ niccaṁ dhuvaṁ sassataṁ
avipariṇāmadhammaṁ sassatisamaṁ tatheva ṭhassatīti. Natthi kho bhikkhu
kiñci rūpaṁ yaṁ rūpaṁ niccaṁ dhuvaṁ sassataṁ avipariṇāmadhammaṁ sassatisamaṁ
tatheva ṭhassati. Natthi kho bhikkhu kāci vedanā .pe. Kāci
saññā. Keci saṅkhārā. Kiñci viññāṇaṁ yaṁ viññāṇaṁ
niccaṁ dhuvaṁ sassataṁ avipariṇāmadhammaṁ sassatisamaṁ tatheva ṭhassatīti.
<p rend="subhead" sid="99">7, gaddulabaddhasuttaṃ</p>
<p n="256"/>Sāvatthī. Ārāme. Anamataggāyaṁ <note n="1">Po. Ma. anamataggoyaṁ.</note> bhikkhave saṁsāro
pubbā koṭi na paññāyati avijjānīvaraṇānaṁ sattānaṁ taṇhāsaññojanānaṁ
sandhāvataṁ saṁsarataṁ. Hoti so bhikkhave samayo yaṁ
mahāsamuddo ussussati visussati na bhavati. Na tvevāhaṁ bhikkhave
avijjānīvaraṇānaṁ sattānaṁ taṇhāsaññojanānaṁ sandhāvataṁ saṁsarataṁ
dukkhassa antakiriyaṁ vadāmi. Hoti so bhikkhave samayo yaṁ
sineru pabbatarājā ḍayhati <note n="2">Sī. uḍḍayhati.</note> vinassati na bhavati. Na tvevāhaṁ
bhikkhave <pb ed="P" n="3.150" set="S"/>avijjānīvaraṇānaṁ sattānaṁ taṇhāsaññojanānaṁ sandhāvataṁ
<pb n="3.182"/>
Saṁsarataṁ dukkhassa antakiriyaṁ vadāmi. Hoti so bhikkhave samayo
yaṁ mahāpaṭhavī ḍayhati vinassati na bhavati. Na tvevāhaṁ bhikkhave
avijjānīvaraṇānaṁ sattānaṁ taṇhāsaññojanānaṁ sandhāvataṁ saṁsarataṁ
dukkhassa antakiriyaṁ vadāmi.
<p n="257"/>Seyyathāpi bhikkhave sā gaddūlabandho daḷhe khīle vā
thambhe vā upanibandho <note n="2">Po. uparibandho. Ma. Yu. upanibaddho.</note> tameva khīlaṁ vā thambhaṁ vā anuparidhāvati
anuparivattati. Evameva kho bhikkhave assutavā puthujjano ariyānaṁ
adassāvī .pe. Sappurisadhamme avinīto rūpaṁ attato samanupassati
.pe. Vedanaṁ attato samanupassati. Saññaṁ. Saṅkhāre attato
samanupassati. Viññāṇaṁ attato samanupassati viññāṇavantaṁ vā
attānaṁ attani vā viññāṇaṁ viññāṇasmiṁ vā attānaṁ. So
rūpaññeva anuparidhāvati anuparivattati vedanaññeva. Saññaññeva.
Saṅkhāre yeva. Viññāṇaññeva anuparidhāvati anuparivattati. So
rūpaṁ anuparidhāvaṁ anuparivattaṁ vedanaṁ. Saññaṁ. Saṅkhāre.
Viññāṇaṁ anuparidhāvaṁ anuparivattaṁ na parimuccati rūpamhā na
parimuccati vedanāya na parimuccati saññāya na parimuccati
saṅkhārehi na parimuccati viññāṇamhā na parimuccati jātiyā
jarāya maraṇena sokehi paridevehi dukkhehi domanassehi upāyāsehi
na parimuccati dukkhasmāti vadāmi. Sutavā ca kho bhikkhave
ariyasāvako ariyānaṁ dassāvī .pe. Sappurisadhamme suvinīto na rūpaṁ
<pb n="3.183"/>
Attato samanupassati. Na vedanaṁ. Na saññaṁ. Na saṅkhāre.
Na viññāṇaṁ attato samanupassati na viññāṇavantaṁ vā attānaṁ
na attani vā viññāṇaṁ na viññāṇasmiṁ vā attānaṁ. So
rūpaṁ nānuparidhāvati nānuparivattati vedanaṁ. Saññaṁ. Saṅkhāre.
Viññāṇaṁ nānuparidhāvati nānuparivattati. So rūpaṁ ananuparidhāvaṁ
ananuparivattaṁ vedanaṁ. Saññaṁ. Saṅkhāre. Viññāṇaṁ
ananuparidhāvaṁ ananuparivattaṁ parimuccati rūpamhā parimuccati vedanāya
parimuccati saññāya parimuccati saṅkhārehi parimuccati viññāṇamhā
parimuccati jātiyā jarāya maraṇena sokehi paridevehi dukkhehi
domanassehi upāyāsehi parimuccati dukkhasmāti vadāmīti.
<p rend="subhead" sid="100">8, dutiyagaddulabaddhasuttaṃ</p>
<p n="258"/><pb ed="P" n="3.151" set="S"/>Sāvatthī. Ārāme. Anamataggāyaṁ bhikkhave saṁsāro
pubbā koṭi na paññāyati avijjānīvaraṇānaṁ sattānaṁ taṇhāsaññojanānaṁ
sandhāvataṁ saṁsarataṁ <note n="1">Po. dukkhassa antakiriyaṁ vadāmīti dissati.</note>. Seyyathāpi bhikkhave sā gaddūlabandho
daḷhe khīle vā thambhe vā upanibandho so gacchati
cepi tameva khīlaṁ vā thambhaṁ vā upagacchati tiṭṭhati cepi tameva
khīlaṁ vā thambhaṁ vā upatiṭṭhati nisīdati cepi tameva khīlaṁ vā
thambhaṁ vā upanisīdati nipajjati cepi tameva khīlaṁ vā thambhaṁ vā
upanipajjati. Evameva kho bhikkhave assutavā puthujjano rūpaṁ etaṁ
mama esohamasmi eso me attāti samanupassati vedanaṁ.
Saññaṁ. Saṅkhāre. Viññāṇaṁ etaṁ mama esohamasmi eso
<pb n="3.184"/>
Me attāti samanupassati. So gacchati cepi imeva <note n="1">Ma. Yu. ime.</note>
pañcupādānakkhandhe upagacchati tiṭṭhati cepi imeva pañcupādānakkhandhe
upatiṭṭhati nisīdati cepi imeva pañcupādānakkhandhe upanisīdati
nipajjati cepi imeva pañcupādānakkhandhe upanipajjati. Tasmā
tiha bhikkhave abhikkhaṇaṁ sakaṁ cittaṁ paccavekkhitabbaṁ dīgharattamidaṁ
cittaṁ saṅkiliṭṭhaṁ rāgena dosena mohenāti.
<p n="259"/>Cittasaṅkilesā bhikkhave sattā saṅkilissanti cittavodānā
sattā visujjhanti. Diṭṭhaṁ vo <note n="2">Po. kho.</note> bhikkhave caraṇannāma <note n="3">Po. abhikkhaṇannāma.</note>
cittanti. Evambhante. Tampi kho bhikkhave caraṇaṁ nāma cittaṁ
citteneva cintitaṁ <note n="4">Ma. cittitaṁ. </note>. Tenapi kho bhikkhave caraṇena cittena cittaññeva
cittataraṁ. Tasmā tiha bhikkhave abhikkhaṇaṁ sakaṁ cittaṁ paccavekkhitabbaṁ
dīgharattamidaṁ cittaṁ saṅkiliṭṭhaṁ rāgena dosena mohenāti.
Cittasaṅkilesā bhikkhave sattā saṅkilissanti cittavodānā sattā
visujjhanti. <pb ed="P" n="3.152" set="S"/>Nāhaṁ bhikkhave aññaṁ ekanikāyaṁpi samanupassāmi
evaṁ cittaṁ yathayidaṁ bhikkhave tiracchānagatā pāṇā. Tepi kho
bhikkhave tiracchānagatā pāṇā citteneva cintitā <note n="5">Po. vikatā. Yu. cittatā.</note>. Tehipi kho
bhikkhave tiracchānagatehi pāṇehi cittaññeva cittataraṁ. Tasmā
tiha bhikkhave <note n="6">Po. Yu. bhikkhunāti dissati.</note> abhikkhaṇaṁ sakaṁ cittaṁ paccavekkhitabbaṁ dīgharattamidaṁ
cittaṁ saṅkiliṭṭhaṁ rāgena dosena mohenāti. Cittasaṅkilesā
bhikkhave sattā saṅkilissanti cittavodānā sattā visujjhanti.
<pb n="3.185"/>
Seyyathāpi bhikkhave rajako vā cittakārako vā sati <note n="1">Ma. Yu. satīti natthi.</note> rajanāya vā
lākhāya vā haliddiyā vā nīlāya vā mañjeṭṭhāya <note n="2">Ma. mañjiṭṭhāya. Yu. mañjeṭṭhiyā.</note> vā suparimaṭṭe <note n="3">Ma. suparimatthe. </note>
vā phalake <note n="4">Po. Ma. Yu. phalake vā.</note> bhittiyā vā dussapaṭe <note n="5">dussavattheti vā pāṭho.</note> vā itthīrūpaṁ vā purisarūpaṁ
vā abhinimmineyya sabbaṅgapaccaṅgaṁ <note n="6">Po. sabbaṁ cittakaraṁ.  Ma. Yu. sabbaṅgapaccaṅgiṁ.</note>. Evaṁ <note n="7">Ma. Yu. evameva.</note> kho bhikkhave assutavā
puthujjano rūpaññeva abhinibbattento abhinibbatteti vedanaññeva.
Saññaññeva. Saṅkhāre yeva. Viññāṇaññeva abhinibbattento
abhinibbatteti. Taṁ kiṁ maññatha bhikkhave rūpaṁ niccaṁ vā aniccaṁ
vāti. Aniccaṁ bhante. Vedanā. Saññā. Saṅkhārā.
Viññāṇaṁ niccaṁ vā aniccaṁ vāti. Aniccaṁ bhante. Tasmā tiha
bhikkhave. Evaṁ passaṁ .pe. Nāparaṁ itthattāyāti pajānātīti.
<p rend="subhead" sid="101">9, vāsijaṭasuttaṃ</p>
<p n="260"/>Sāvatthī. Jānatohaṁ bhikkhave passato āsavānaṁ khayaṁ vadāmi
no ajānato no apassato. Kiñca bhikkhave jānato kiṁ passato
āsavānaṁ khayo hoti. Iti rūpaṁ iti rūpassa samudayo iti rūpassa
atthaṅgamo iti vedanā. Iti saññā. Iti saṅkhārā. Iti
viññāṇaṁ iti viññāṇassa samudayo iti viññāṇassa <pb ed="P" n="3.153" set="S"/>atthaṅgamoti.
Evaṁ kho bhikkhave jānato evaṁ passato āsavānaṁ khayo hoti.
<p n="261"/>Bhāvanānuyogaṁ ananuyuttassa bhikkhave bhikkhuno viharato
kiñcāpi evaṁ icchā uppajjeyya aho vata me anupādāya
āsavehi cittaṁ vimucceyyāti atha khvassa neva anupādāya āsavehi
<pb n="3.186"/>
Cittaṁ vimuccati. Taṁ kissa hetu. Abhāvitattātissa vacanīyaṁ.
Kissa abhāvitattā. Abhāvitattā catunnaṁ satipaṭṭhānānaṁ abhāvitattā
catunnaṁ sammappadhānānaṁ abhāvitattā catunnaṁ iddhipādānaṁ
abhāvitattā pañcannaṁ indriyānaṁ abhāvitattā pañcannaṁ balānaṁ
abhāvitattā sattannaṁ bojjhaṅgānaṁ abhāvitattā ariyassa
aṭṭhaṅgikassa maggassa. Seyyathāpi bhikkhave kukkuṭiyā aṇḍāni aṭṭha
vā dasa vā dvādasa vā tānassu kukkuṭiyā na sammāadhisayitāni na
sammāpariseditāni na sammāparibhāvitāni kiñcāpi tassā kukkuṭiyā
evaṁ icchā uppajjeyya aho vata me kukkuṭapotakā pādanakhasikhāya
vā mukhatuṇḍakena vā aṇḍakosaṁ padāletvā sotthinā
abhinibbhijjeyyunti atha kho abhabbāva <note n="1">Po. abhūtapubbā.</note> te kukkuṭapotakā pādanakhasikhāya
vā mukhatuṇḍakena vā aṇḍakosaṁ padāletvā sotthinā
abhinibbhijjituṁ. Taṁ kissa hetu. Tathā hi pana bhikkhave kukkuṭiyā
aṇḍāni aṭṭha vā dasa vā dvādasa vā tānassu kukkuṭiyā
na sammāadhisayitāni na sammāpariseditāni na sammāparibhāvitāni.
Evameva kho bhikkhave bhāvanānuyogaṁ ananuyuttassa bhikkhuno viharato
kiñcāpi evaṁ icchā uppajjeyya aho vata me anupādāya
āsavehi cittaṁ vimucceyyāti atha khvassa neva anupādāya āsavehi
cittaṁ vimuccati. Taṁ kissa hetu. Abhāvitattātissa vacanīyaṁ. Kissa
abhāvitattā. Abhāvitattā catunnaṁ satipaṭṭhānānaṁ abhāvitattā
<pb n="3.187"/>
Catunnaṁ sammappadhānānaṁ abhāvitattā catunnaṁ iddhipādānaṁ
abhāvitattā pañcannaṁ indriyānaṁ abhāvitattā pañcannaṁ balānaṁ
abhāvitattā sattannaṁ bojjhaṅgānaṁ abhāvitattā ariyassa aṭṭhaṅgikassa
maggassa. Bhāvanānuyogaṁ anuyuttassa bhikkhave bhikkhuno <pb ed="P" n="3.154" set="S"/>viharato
kiñcāpi evaṁ <note n="1">Ma. Yu. na evaṁ.</note> icchā uppajjeyya aho vata me anupādāya
āsavehi cittaṁ vimucceyyāti atha khvassa anupādāya āsavehi
cittaṁ vimuccati. Taṁ kissa hetu. Bhāvitattātissa vacanīyaṁ.
Kissa bhāvitattā. Bhāvitattā catunnaṁ satipaṭṭhānānaṁ bhāvitattā
catunnaṁ sammappadhānānaṁ bhāvitattā catunnaṁ iddhipādānaṁ bhāvitattā
pañcannaṁ indriyānaṁ bhāvitattā pañcannaṁ balānaṁ bhāvitattā
sattannaṁ bojjhaṅgānaṁ bhāvitattā ariyassa aṭṭhaṅgikassa maggassa.
Seyyathāpi bhikkhave kukkuṭiyā aṇḍāni aṭṭha vā dasa vā dvādasa
vā tānassu kukkuṭiyā sammāadhisayitāni sammāpariseditāni sammāparibhāvitāni
kiñcāpi tassā kukkuṭiyā na evaṁ icchā uppajjeyya
aho vata me kukkuṭapotakā pādanakhasikhāya vā mukhatuṇḍakena vā
aṇḍakosaṁ padāletvā sotthinā abhinibbhijjeyyunti atha kho
bhabbāva te kukkuṭapotakā pādanakhasikhāya vā mukhatuṇḍakena vā
aṇḍakosaṁ padāletvā sotthinā abhinibbhijjituṁ. Taṁ kissa hetu.
Tathā hi pana bhikkhave kukkuṭiyā aṇḍāni aṭṭha vā dasa vā
dvādasa vā tānassu kukkuṭiyā sammāadhisayitāni sammāpariseditāni
<pb n="3.188"/>
Sammāparibhāvitāni. Evameva kho bhikkhave bhāvanānuyogamanuyuttassa
bhikkhuno viharato kiñcāpi na evaṁ icchā uppajjeyya aho vata me
anupādāya āsavehi cittaṁ vimucceyyāti atha khvassa anupādāya
āsavehi cittaṁ vimuccati. Taṁ kissa hetu. Bhāvitattātissa vacanīyaṁ.
Kissa bhāvitattā. Bhāvitattā catunnaṁ satipaṭṭhānānaṁ bhāvitattā
catunnaṁ sammappadhānānaṁ bhāvitattā catunnaṁ iddhipādānaṁ bhāvitattā
pañcannaṁ indriyānaṁ bhāvitattā pañcannaṁ balānaṁ bhāvitattā
sattannaṁ bojjhaṅgānaṁ bhāvitattā ariyassa aṭṭhaṅgikassa maggassa.
<p n="262"/>Seyyathāpi bhikkhave phalabhaṇḍassa <note n="1">Ma. palagaṇḍassa palagaṇḍantevāsissa.</note> vā phalabhaṇḍantevāsissa
vā vāsijaṭe dissante vā aṅgulipadāni dissanti aṅguṭṭhapadā
no ca khvassa evamassa ñāṇaṁ hoti ettakaṁ vā <note n="2">Ma. vata. </note> me ajja
vāsijaṭassa khīṇaṁ ettakaṁ hiyyo ettakaṁ pareti atha khvassa
khīṇākhīṇanteva <note n="3">Ma. khīṇaṁ khīṇanteva.</note> ñāṇaṁ hoti. Evameva kho bhikkhave
bhāvanānuyogamanuyuttassa <pb ed="P" n="3.155" set="S"/>bhikkhuno viharato kiñcāpi na evaṁ ñāṇaṁ hoti
ettakaṁ vā me ajja āsavānaṁ khīṇaṁ ettakaṁ hiyyo ettakaṁ
pareti atha khvassa khīṇe khīṇanteva ñāṇaṁ hoti. Seyyathāpi
bhikkhave sāmuddikāya nāvāya vettabandhanabandhāya chammāsāni udake
pariyādāya hemantikena thalaṁ ukkhittāya vātātapaparetāni vettabandhanāni
tāni pavussakena meghena abhippavuṭṭhāni <note n="4">Yu. abhippavattāni.</note> appakasireneva
<pb n="3.189"/>
Paṭippassambhanti pūtikāni bhavanti. Evameva kho bhikkhave bhāvanānuyoga-
manuyuttassa bhikkhuno viharato appakasireneva saññojanāni
paṭippassambhanti pūtikāni bhavantīti.
<p rend="subhead" sid="102">10, aniccasaññāsuttaṃ</p>
<p n="263"/>Sāvatthī. Aniccasaññā bhikkhave bhāvitā bahulīkatā
sabbaṁ kāmarāgaṁ pariyādiyati sabbaṁ rūparāgaṁ pariyādiyati sabbaṁ
bhavarāgaṁ pariyādiyati sabbaṁ avijjaṁ pariyādiyati sabbaṁ asmimānaṁ
samūhanati. Seyyathāpi bhikkhave saradasamaye kassako <note n="1">Yu. kasako.</note> mahānaṅgalena
kassanto <note n="2">Po. kassantoti natthi. sabbāni mūle santānakāni  sapadāvento.</note> sabbāni mūlasantānakāni sampadālento kassati. Evameva
kho bhikkhave aniccasaññā bhāvitā bahulīkatā sabbaṁ kāmarāgaṁ
pariyādiyati sabbaṁ rūparāgaṁ pariyādiyati sabbaṁ bhavarāgaṁ pariyādiyati
sabbaṁ avijjaṁ pariyādiyati sabbaṁ asmimānaṁ samūhanati.
<p n="264"/>Seyyathāpi bhikkhave pabbajalāyako <note n="3">Po. sabbaphalayako sabbaphalāyitvā aggiṁ gahetvā. </note> pabbajaṁ lāyitvā
agge gahetvā odhunāti nidhunāti nipphoṭeti <note n="4">Po. nicchedeti. Ma. Yu. nicchodeti.</note>. Evameva kho
bhikkhave aniccasaññā bhāvitā .pe.
<p n="265"/>Seyyathāpi bhikkhave ambapiṇḍiyā vaṇḍacchinnāya <note n="5">Po. vaṇṭacchinnāya vaṇḍacchinnāni. </note> <pb ed="P" n="3.156" set="S"/>yāni
tatra ambāni vaṇḍappaṭibaddhāni sabbāni tāni tanvayāni <note n="6">Sī. Ma. tadanvayāni.</note> bhavanti.
Evameva kho bhikkhave aniccasaññā bhāvitā bahulīkatā .pe.
<p n="266"/>Seyyathāpi bhikkhave kūṭāgārassa yā kāci gopānasiyo
sabbā tā kūṭaṅgamā kūṭaninnā kūṭasamosaraṇā kūṭaṁ tāsaṁ
<pb n="3.190"/>
Aggamakkhāyati. Evameva kho bhikkhave aniccasaññā bhāvitā .pe.
<p n="267"/>Seyyathāpi bhikkhave ye keci mūlagandhā kāḷānusārī <note n="1">Ma. kālānusārigandho.</note> tesaṁ
aggamakkhāyati. Evameva kho bhikkhave aniccasaññā bhāvitā .pe.
<p n="268"/>Seyyathāpi bhikkhave ye keci sāragandhā lohitacandanaṁ tesaṁ
aggamakkhāyati. Evameva kho bhikkhave aniccasaññā bhāvitā .pe.
<p n="269"/>Seyyathāpi bhikkhave ye keci pupphagandhā vassikaṁ tesaṁ
aggamakkhāyati. Evameva kho bhikkhave aniccasaññā bhāvitā .pe.
<p n="270"/>Seyyathāpi bhikkhave ye keci kuṭṭharājāno <note n="2">Po. Yu. maddarājāno kuḍḍarājāno.</note> sabbe te
rañño cakkavattissa anuyantā <note n="3">anuyuttātipi  pāṭho.</note> bhavanti rājā tesaṁ cakkavatti
aggamakkhāyati. Evameva kho bhikkhave aniccasaññā bhāvitā .pe.
<p n="271"/>Seyyathāpi bhikkhave yā kāci tārakarūpānaṁ pabhā sabbā
tā candimappabhāya kalaṁ nāgghanti soḷasiṁ candappabhā tāsaṁ
aggamakkhāyati. Evameva kho bhikkhave aniccasaññā bhāvitā .pe.
<p n="272"/>Seyyathāpi bhikkhave saradasamaye visuddhe <note n="4">Ma. Yu. viddhe.</note> vigatabalāhake
deve ādicco nabhaṁ abbhussakkamāno <note n="5">Yu. abbhussukkamāno.</note> sabbaṁ ākāsagataṁ tamagataṁ <note n="6">Po. avitabbaṁ. </note>
abhivihacca bhāsate ca tapate ca virocate ca. Evameva kho
bhikkhave aniccasaññā bhāvitā bahulīkatā sabbaṁ kāmarāgaṁ pariyādiyati
sabbaṁ rūparāgaṁ pariyādiyati sabbaṁ bhavarāgaṁ pariyādiyati sabbaṁ
avijjaṁ pariyādiyati sabbaṁ asmimānaṁ samūhanati <note n="7">Po. Yu. sabbavāresu samūhantīti dissati.</note>.
<pb n="3.191"/>
<p n="273"/>Kathaṁ bhāvitā ca bhikkhave aniccasaññā kathaṁ <pb ed="P" n="3.157" set="S"/>bahulīkatā
sabbaṁ kāmarāgaṁ pariyādiyati .pe. Sabbaṁ asmimānaṁ samūhanati.
Iti rūpaṁ iti rūpassa samudayo iti rūpassa atthaṅgamo iti
vedanā. Iti saññā. Iti saṅkhārā. Iti viññāṇaṁ iti
viññāṇassa samudayo iti viññāṇassa atthaṅgamoti. Evaṁ
bhāvitā kho bhikkhave aniccasaññā evaṁ bahulīkatā sabbaṁ kāmarāgaṁ
pariyādiyati sabbaṁ rūparāgaṁ pariyādiyati sabbaṁ bhavarāgaṁ pariyādiyati
sabbaṁ avijjaṁ pariyādiyati sabbaṁ asmimānaṁ samūhanatīti.
Pupphavaggo pañcamo.
Tassuddānaṁ.
Nadī pupphañca pheṇañca gomayañca nakhasikhaṁ
sāmuddakaṁ dve ca gaddūlā nāvasaññāya te dasāti <note n="1">Ma. suddhikaṁ dve ca gaddūlā vāsijaṭaṁ aniccatāti.</note>.
Majjhimapaṇṇāsako samatto.
Tassa majjhimapaṇṇāsakassa vagguddānaṁ
upāyo arahanto ca khajjanitherasavhayaṁ <note n="2">Yu. khajjanitherasambhayaṁ. </note>
pupphavaggena paṇṇāsa dutiyo <note n="3">Ma. Yu. dutiyo tena vuccatīti.</note> tena pavuccati.
<p rend="subhead" check="nosid">11, antavaggo</p>
<p rend="subhead" sid="103">1, antasuttaṃ</p>
<pb n="3.192"/>
Khandhasaṁyuttassa cullapaṇṇāsake antavaggo paṭhamo
<p n="274"/>Sāvatthī .pe. Tatra .pe. Avoca cattārome
bhikkhave antā. Katame cattāro. <pb ed="P" n="3.158" set="S"/>Sakkāyanto sakkāyasamudayanto
sakkāyanirodhanto sakkāyanirodhagāminīpaṭipadanto.
<p n="275"/>Katamo ca bhikkhave sakkāyanto. Pañcupādānakkhandhātissa
vacanīyaṁ. Katame pañca. Seyyathīdaṁ. Rūpūpādānakkhandho
vedanūpādānakkhandho saññūpādānakkhandho saṅkhārūpādānakkhandho
viññāṇūpādānakkhandho. Ayaṁ vuccati bhikkhave sakkāyanto.
<p n="276"/>Katamo ca bhikkhave sakkāyasamudayanto. Yāyaṁ taṇhā
ponobbhavikā nandirāgasahagatā tatratatrābhinandinī. Seyyathīdaṁ.
Kāmataṇhā bhavataṇhā vibhavataṇhā. Ayaṁ vuccati bhikkhave sakkāyasamudayanto.
<p n="277"/>Katamo ca bhikkhave sakkāyanirodhanto. Yo tassā yeva
taṇhāya asesavirāganirodho cāgo paṭinissaggo mutti anālayo.
Ayaṁ vuccati bhikkhave sakkāyanirodhanto.
<p n="278"/>Katamo ca bhikkhave sakkāyanirodhagāminīpaṭipadanto.
Ayameva <note n="1">Po. ayamevāti natthi.</note> ariyo aṭṭhaṅgiko maggo. Seyyathīdaṁ. Sammādiṭṭhi sammā-
saṅkappo sammāvācā sammākammanto sammāājīvo sammāvāyāmo
sammāsati sammāsamādhi. Ayaṁ vuccati bhikkhave sakkāyanirodhagāminīpaṭipadanto.
<pb n="3.193"/>
Ime kho bhikkhave cattāro antāti.
<p rend="subhead" sid="104">2, dukkhasuttaṃ</p>
<p n="279"/>Sāvatthī. Dukkhañca vo bhikkhave desissāmi <note n="1">Ma. desessāmi.</note> dukkhasamudayañca
dukkhanirodhañca dukkhanirodhagāminīpaṭipadañca taṁ suṇātha.
<p n="280"/>Katamañca bhikkhave dukkhaṁ. Pañcupādānakkhandhātissa
vacanīyaṁ. Katame pañca. Seyyathīdaṁ. Rūpūpādānakkhandho .pe.
Viññāṇūpādānakkhandho. Idaṁ vuccati bhikkhave dukkhaṁ.
<p n="281"/>Katamo ca bhikkhave dukkhasamudayo. Yāyaṁ taṇhā
ponobbhavikā nandirāgasahagatā tatratatrābhinandinī. Seyyathīdaṁ.
Kāmataṇhā bhavataṇhā vibhavataṇhā. Ayaṁ vuccati bhikkhave dukkhasamudayo.
<p n="282"/>Katamo ca bhikkhave dukkhanirodho. Yo tassāyeva
taṇhāya asesavirāganirodho cāgo paṭinissaggo mutti anālayo.
Ayaṁ vuccati bhikkhave dukkhanirodho.
<p n="283"/><pb ed="P" n="3.159" set="S"/>Katamā ca bhikkhave dukkhanirodhagāminīpaṭipadā. Ayameva
ariyo aṭṭhaṅgiko maggo. Seyyathīdaṁ. Sammādiṭṭhi .pe.
Sammāsamādhi. Ayaṁ vuccati bhikkhave dukkhanirodhagāminīpaṭipadāti.
<p rend="subhead" sid="105">3, sakkāyasuttaṃ</p>
<p n="284"/>Sāvatthī. Sakkāyañca vo bhikkhave desissāmi sakkāyasamudayañca
sakkāyanirodhañca sakkāyanirodhagāminīpaṭipadañca <note n="2">Ma. Yu. sakkāyanirodhagāminiñca paṭipadaṁ.</note> taṁ
suṇātha.
<p n="285"/>Katamo ca bhikkhave sakkāyo. Pañcupādānakkhandhātissa
<pb n="3.194"/>
Vacanīyaṁ. Katame pañca. Seyyathīdaṁ. Rūpūpādānakkhandho .pe.
Viññāṇūpādānakkhandho. Ayaṁ vuccati bhikkhave sakkāyo.
<p n="286"/>Katamo ca bhikkhave sakkāyasamudayo. Yāyaṁ taṇhā
ponobbhavikā nandirāgasahagatā tatratatrābhinandinī. Seyyathīdaṁ.
Kāmataṇhā bhavataṇhā vibhavataṇhā. Ayaṁ vuccati bhikkhave sakkāyasamudayo.
<p n="287"/>Katamo ca bhikkhave sakkāyanirodho. Yo tassāyeva
taṇhāya asesavirāganirodho cāgo paṭinissaggo mutti anālayo.
Ayaṁ vuccati bhikkhave sakkāyanirodho.
<p n="288"/>Katamā ca bhikkhave sakkāyanirodhagāminīpaṭipadā. Ayameva
ariyo aṭṭhaṅgiko maggo. Seyyathīdaṁ. Sammādiṭṭhi sammāsaṅkappo
.pe. Sammāsamādhi. Ayaṁ vuccati bhikkhave sakkāyanirodhagāminīpaṭipadāti.
<p rend="subhead" sid="106">4, pariññeyyasuttaṃ</p>
<p n="289"/>Sāvatthī. Pariññeyye ca bhikkhave dhamme desissāmi
pariññañca <note n="1">Po. Yu. pariññā ca.</note> pariññātāviñca puggalaṁ taṁ suṇātha.
<p n="290"/>Katame ca bhikkhave pariññeyyā dhammā. Rūpaṁ bhikkhave
pariññeyyo dhammo vedanā saññā .pe. Saṅkhārā. Viññāṇaṁ
pariññeyyo dhammo. Ime vuccanti bhikkhave pariññeyyā dhammā.
<p n="291"/><pb ed="P" n="3.160" set="S"/>Katamā ca bhikkhave pariññā. Rāgakkhayo dosakkhayo
mohakkhayo. Ayaṁ vuccati bhikkhave pariññā.
<pb n="3.195"/>
<p n="292"/>Katamo ca bhikkhave pariññātāvī puggalo. Arahātissa
vacanīyaṁ. Yo ayaṁ <note n="1">Ma. svāyaṁ.</note> āyasmā evaṁnāmo evaṁgotto. Ayaṁ
vuccati bhikkhave pariññātāvī puggaloti.
<p rend="subhead" sid="107">5, samaṇasuttaṃ</p>
<p n="293"/>Sāvatthī. Pañcime bhikkhave upādānakkhandhā. Katame
pañca. Seyyathīdaṁ. Rūpūpādānakkhandho .pe. Viññāṇūpādānakkhandho.
Ye <note n="2">Yu. hisaddo dissati.</note> keci bhikkhave samaṇā vā brāhmaṇā vā imesaṁ
pañcannaṁ upādānakkhandhānaṁ assādañca ādīnavañca nissaraṇañca
yathābhūtaṁ nappajānanti. Namete bhikkhave samaṇā vā brāhmaṇā
vā samaṇesu ceva samaṇasammatā brāhmaṇesu ca brāhmaṇasammatā
te ca panāyasmanto sāmaññatthaṁ vā brāhmaññatthaṁ vā diṭṭheva
dhamme sayaṁ abhiññā sacchikatvā upasampajja viharanti.
<p n="294"/>Ye ca <note n="3">Po. casaddo natthi.</note> kho keci bhikkhave samaṇā vā brāhmaṇā
vā imesaṁ pañcannaṁ upādānakkhandhānaṁ assādañca ādīnavañca
nissaraṇañca yathābhūtaṁ pajānanti. Te khome bhikkhave samaṇā
vā brāhmaṇā vā samaṇesu ceva samaṇasammatā brāhmaṇesu
ca brāhmaṇasammatā te ca panāyasmanto sāmaññatthaṁ vā
brāhmaññatthaṁ vā diṭṭheva dhamme sayaṁ abhiññā sacchikatvā
upasampajja viharantīti.
<p rend="subhead" sid="108">6, dutiyasamaṇasuttaṃ</p>
<p n="295"/>Pañcime bhikkhave upādānakkhandhā. Katame pañca.
<pb n="3.196"/>
Seyyathīdaṁ. Rūpūpādānakkhandho .pe. Viññāṇūpādānakkhandho.
Ye keci bhikkhave samaṇā vā brāhmaṇā vā imesaṁ pañcannaṁ
upādānakkhandhānaṁ samudayañca atthaṅgamañca assādañca ādīnavañca
nissaraṇañca yathābhūtaṁ nappajānanti .pe. Pajānanti. Sayaṁ abhiññā
sacchikatvā upasampajja viharantīti.
<p rend="subhead" sid="109">7, sotāpannasuttaṃ</p>
<p n="296"/>Pañcime bhikkhave upādānakkhandhā. Katame pañca.
Seyyathīdaṁ. Rūpūpādānakkhandho .pe. Viññāṇūpādānakkhandho.
Yato <note n="1">Yu. yato ca kho.</note> kho bhikkhave ariyasāvako imesaṁ pañcannaṁ upādānakkhandhānaṁ
samudayañca atthaṅgamañca <pb ed="P" n="3.161" set="S"/>assādañca ādīnavañca nissaraṇañca yathābhūtaṁ
pajānāti. Ayaṁ vuccati bhikkhave ariyasāvako sotāpanno
avinipātadhammo niyato sambodhiparāyanoti.
<p rend="subhead" sid="110">8, arahantasuttaṃ</p>
<p n="297"/>Sāvatthī. Pañcime bhikkhave upādānakkhandhā. Katame
pañca. Seyyathīdaṁ. Rūpūpādānakkhandho .pe. Viññāṇūpādānakkhandho.
Yato kho bhikkhave <note n="2">Ma. Yu. yato kho bhikkhave bhikkhu.</note> imesaṁ pañcannaṁ upādānakkhandhānaṁ
samudayañca atthaṅgamañca assādañca ādīnavañca nissaraṇañca yathābhūtaṁ
viditvā anupādā vimutto hoti. Ayaṁ vuccati bhikkhave bhikkhu
arahaṁ khīṇāsavo vusitavā katakaraṇīyo ohitabhāro anuppattasadattho
parikkhīṇabhavasaññojano sammadaññā vimuttoti.
<p rend="subhead" sid="111">9, chandappahānasuttaṃ</p>
<p n="298"/>Sāvatthī. Rūpe bhikkhave yo chando yo rāgo yā
nandi yā taṇhā taṁ pajahatha evantaṁ rūpaṁ pahīnaṁ bhavissati ucchinnamūlaṁ
<pb n="3.197"/>
Tālāvatthukataṁ anabhāvaṅkataṁ āyatiṁ anuppādadhammaṁ. Vedanāya
.pe. Saññāya. Saṅkhāresu. Viññāṇe yo chando yo rāgo yā
nandi yā taṇhā taṁ pajahatha evantaṁ viññāṇaṁ pahīnaṁ bhavissati
ucchinnamūlaṁ tālāvatthukataṁ anabhāvaṅkataṁ āyatiṁ anuppādadhammanti.
<p rend="subhead" sid="112">10, dutiyachandappahānasuttaṃ</p>
<p n="299"/>Sāvatthī. Rūpe bhikkhave yo chando yo rāgo yā
nandi yā taṇhā ye upāyupādānā cetaso adhiṭṭhānābhinivesānusayā
te <pb ed="P" n="3.162" set="S"/>pajahatha evantaṁ rūpaṁ pahīnaṁ bhavissati ucchinnamūlaṁ tālāvatthukataṁ
anabhāvaṅkataṁ āyatiṁ anuppādadhammaṁ. Vedanāya. Saññāya.
Saṅkhāresu yo chando .pe. Evante saṅkhārā pahīnā bhavissanti
ucchinnamūlā tālāvatthukatā anabhāvaṅkatā āyatiṁ anuppādadhammā.
Viññāṇe yo chando yo rāgo yā nandi yā taṇhā ye
upāyupādānā cetaso adhiṭṭhānābhinivesānusayā te pajahatha evantaṁ
viññāṇaṁ pahīnaṁ bhavissati ucchinnamūlaṁ tālāvatthukataṁ anabhāvaṅkataṁ
āyatiṁ anuppādadhammanti.
Antavaggo.
Tassuddānaṁ
anto dukkhañca sakkāyo pariññeyyā samaṇā duve
sotāpanno arahā ca duve ca chandappahīnāti <note n="1">Sī. chandarāgiyāti. Ma. chandarāginoti. Yu. chandarāgiyoti.</note>.
<p rend="subhead" check="nosid">12, dhammakathikavaggo</p>
<p rend="subhead" sid="113">1, avijjāsuttaṃ</p>
<pb n="3.198"/>
Khandhasaṁyuttassa cullapaṇṇāsake dhammakathikavaggo dutiyo
<p n="300"/>Sāvatthī. Atha kho aññataro bhikkhu yena bhagavā
tenupasaṅkami .pe. Nisinno kho so bhikkhu bhagavantaṁ etadavoca
avijjā avijjāti bhante vuccati katamā nu kho bhante avijjā
kittāvatā ca avijjāgato hotīti. Idha bhikkhu assutavā puthujjano
rūpaṁ nappajānāti rūpasamudayaṁ nappajānāti rūpanirodhaṁ nappajānāti
rūpanirodhagāminīpaṭipadaṁ nappajānāti vedanaṁ nappajānāti. Saññaṁ
nappajānāti. Saṅkhāre nappajānāti. Viññāṇaṁ nappajānāti
.pe. Viññāṇanirodhagāminīpaṭipadaṁ nappajānāti. <pb ed="P" n="3.163" set="S"/>Ayaṁ vuccati
bhikkhu avijjā ettāvatā ca avijjāgato hotīti.
<p rend="subhead" sid="114">2, vijjāsuttaṃ</p>
<p n="301"/>Sāvatthī. Ekamantaṁ nisinno kho so bhikkhu bhagavantaṁ
etadavoca vijjā vijjāti bhante vuccati katamā nu kho bhante
vijjā kittāvatā ca vijjāgato hotīti. Idha bhikkhu sutavā
ariyasāvako rūpaṁ pajānāti rūpasamudayaṁ .pe. Rūpanirodhagāminīpaṭipadaṁ
pajānāti vedanaṁ. Saññaṁ. Saṅkhāre pajānāti .pe.
Viññāṇanirodhagāminīpaṭipadaṁ pajānāti. Ayaṁ vuccati bhikkhu vijjā
ettāvatā ca vijjāgato hotīti.
<p rend="subhead" sid="115">3, dhammakathikasuttaṃ</p>
<p n="302"/>Sāvatthī. Ekamantaṁ nisinno kho so bhikkhu bhagavantaṁ
etadavoca dhammakathiko dhammakathikoti bhante vuccati kittāvatā
<pb n="3.199"/>
Nu kho bhante dhammakathiko hoti kittāvatā <note n="1">Ma. Yu. kittāvatā ... hotīti natthi.</note> dhammānudhammapaṭipanno
hoti kittāvatā diṭṭhadhammanibbānappatto hotīti. Rūpassa ce
bhikkhu nibbidāya virāgāya nirodhāya dhammaṁ deseti dhammakathiko
bhikkhūti alaṁ vacanāya. Rūpassa ce bhikkhu nibbidāya virāgāya
nirodhāya paṭipanno hoti dhammānudhammapaṭipanno bhikkhūti alaṁ
vacanāya. Rūpassa ce bhikkhu nibbidā virāgā nirodhā anupādā
vimutto hoti diṭṭhadhammanibbānappatto <note n="2">Yu. diṭṭhadhamme nibbānapatto.</note> bhikkhūti alaṁ vacanāya.
Vedanāya ce bhikkhu .pe. Saññāya ce bhikkhu. Saṅkhārānaṁ ce
bhikkhu. Viññāṇassa ce bhikkhu nibbidāya virāgāya nirodhāya
dhammaṁ deseti dhammakathiko bhikkhūti alaṁ vacanāya. Viññāṇassa
ce bhikkhu nibbidāya virāgāya nirodhāya paṭipanno hoti dhammānudhammapaṭipanno
bhikkhūti alaṁ vacanāya. Viññāṇassa ce bhikkhu
nibbidā <pb ed="P" n="3.164" set="S"/>virāgā nirodhā anupādā vimutto hoti diṭṭhadhammanibbānappatto
bhikkhūti alaṁ vacanāyāti.
<p rend="subhead" sid="116">4, dutiyadhammakathikasuttaṃ</p>
<p n="303"/>Sāvatthī. Ekamantaṁ nisinno kho so bhikkhu bhagavantaṁ
etadavoca dhammakathiko dhammakathikoti bhante vuccati kittāvatā
nu kho bhante dhammakathiko hoti kittāvatā dhammānudhammapaṭipanno
hoti kittāvatā diṭṭhadhammanibbānappatto hotīti. Rūpassa ce
bhikkhu nibbidāya virāgāya nirodhāya dhammaṁ deseti dhammakathiko
bhikkhūti alaṁ vacanāya. Rūpassa ce bhikkhu nibbidāya virāgāya nirodhāya
<pb n="3.200"/>
Paṭipanno hoti dhammānudhammapaṭipanno bhikkhūti alaṁ vacanāya.
Rūpassa ce bhikkhu nibbidā virāgā nirodhā anupādā vimutto hoti
diṭṭhadhammanibbānappatto bhikkhūti alaṁ vacanāya. Vedanāya ce bhikkhu
.pe. Saññāya ce bhikkhu. Saṅkhārānaṁ ce bhikkhu. Viññāṇassa
ce bhikkhu nibbidāya virāgāya nirodhāya dhammaṁ deseti dhammakathiko
bhikkhūti alaṁ vacanāya. Viññāṇassa ce bhikkhu nibbidāya virāgāya
nirodhāya paṭipanno hoti dhammānudhammapaṭipanno bhikkhūti alaṁ
vacanāya. Viññāṇassa ce bhikkhu nibbidā virāgā nirodhā
anupādā vimutto hoti diṭṭhadhammanibbānappatto bhikkhūti alaṁ
vacanāyāti.
<p rend="subhead" sid="117">5, bandhanasuttaṃ</p>
<p n="304"/>Sāvatthī. Idha bhikkhave assutavā puthujjano ariyānaṁ
adassāvī .pe. Sappurisadhamme <note n="1">Yu. sappurisadhammesu.</note> avinīto rūpaṁ attato samanupassati
rūpavantaṁ vā attānaṁ attani vā rūpaṁ rūpasmiṁ vā attānaṁ.
Ayaṁ vuccati bhikkhave assutavā puthujjano rūpabandhanabandho
sāntarabāhirabandhanabandho <note n="2">Po. abbhantarabāhirabandhana .... </note> atīradassī apāradassī bandho jiyyati <note n="3">Yu. jāyatītipi pāṭho. Po. jīyati.</note>
bandho miyyati bandho asmā lokā paraṁ lokaṁ gacchati. <pb ed="P" n="3.165" set="S"/>Vedanaṁ attato
samanupassati .pe. Vedanāya vā attānaṁ. Ayaṁ vuccati bhikkhave
assutavā puthujjano vedanābandhanabandho sāntarabāhirabandhanabandho
atīradassī apāradassī bandho jiyyati bandho miyyati bandho asmā
<pb n="3.201"/>
Lokā paraṁ lokaṁ gacchati. Saññaṁ. Saṅkhāre. Viññāṇaṁ
attato samanupassati .pe. Ayaṁ vuccati bhikkhave assutavā puthujjano
viññāṇabandhanabandho sāntarabāhirabandhanabandho atīradassī apāradassī
bandho jiyyati bandho miyyati bandho asmā lokā paraṁ lokaṁ gacchati.
<p n="305"/>Sutavā ca kho bhikkhave ariyasāvako ariyānaṁ dassāvī
.pe. Sappurisadhamme suvinīto na rūpaṁ attato samanupassati na
rūpavantaṁ vā attānaṁ na attani vā rūpaṁ na rūpasmiṁ vā
attānaṁ. Ayaṁ vuccati bhikkhave sutavā ariyasāvako narūpabandhanabandho
nasāntarabāhirabandhanabandho tīradassī pāradassī parimutto
so dukkhasmāti vadāmi .pe. Na saññaṁ. Na saṅkhāre. Na
viññāṇaṁ attato samanupassati .pe. Ayaṁ vuccati bhikkhave sutavā
ariyasāvako naviññāṇabandhanabandho nasāntarabāhirabandhanabandho tīradassī
pāradassī parimutto so dukkhasmāti vadāmīti.
<p rend="subhead" sid="118">6, paripucchitasuttaṃ</p>
<p n="306"/>Sāvatthī. Taṁ kiṁ maññatha bhikkhave rūpaṁ etaṁ
mama esohamasmi eso me attāti samanupassathāti. No
hetaṁ bhante. Sādhu bhikkhave rūpaṁ bhikkhave netaṁ mama nesohamasmi
na meso attāti evametaṁ yathābhūtaṁ sammappaññāya
daṭṭhabbaṁ. Vedanaṁ. Saññaṁ. Saṅkhāre. <pb ed="P" n="3.166" set="S"/>Viññāṇaṁ etaṁ
mama esohamasmi eso me attāti samanupassathāti. No
hetaṁ bhante. Sādhu bhikkhave viññāṇaṁ bhikkhave netaṁ mama
<pb n="3.202"/>
Nesohamasmi na meso attāti evametaṁ yathābhūtaṁ sammappaññāya
daṭṭhabbaṁ .pe. Evaṁ passaṁ .pe. Nāparaṁ itthattāyāti
pajānātīti.
<p rend="subhead" sid="119">7, dutiyaparipucchitasuttaṃ</p>
<p n="307"/>Sāvatthī. Tatra kho. Taṁ kiṁ maññatha bhikkhave rūpaṁ
netaṁ mama nesohamasmi na meso attāti samanupassathāti.
Evaṁ bhante. Sādhu bhikkhave rūpaṁ bhikkhave netaṁ mama nesohamasmi
na meso attāti evametaṁ yathābhūtaṁ sammappaññāya
daṭṭhabbaṁ. Vedanaṁ. Saññaṁ. Saṅkhāre. Viññāṇaṁ netaṁ mama
nesohamasmi na meso attāti samanupassathāti. Evaṁ bhante.
Sādhu bhikkhave viññāṇaṁ netaṁ mama nesohamasmi na meso
attāti evametaṁ yathābhūtaṁ sammappaññāya daṭṭhabbaṁ. Evaṁ
passaṁ .pe. Nāparaṁ itthattāyāti pajānātīti.
<p rend="subhead" sid="120">8, saṃyojaniyasuttaṃ</p>
<p n="308"/>Sāvatthī. Saññojaniye ca bhikkhave dhamme desissāmi
saññojanañca taṁ suṇātha. Katame ca bhikkhave saññojaniyā
dhammā katamaṁ <note n="1">Yu. katañca.</note> saññojanaṁ. Rūpaṁ bhikkhave saññojaniyo dhammo
yo tattha chandarāgo taṁ tattha saññojanaṁ vedanā .pe.
Saññā. Saṅkhārā. <pb ed="P" n="3.167" set="S"/>Viññāṇaṁ saññojaniyo dhammo yo
tattha chandarāgo taṁ tattha saññojanaṁ. Ime vuccanti bhikkhave
saññojaniyā dhammā idaṁ saññojananti.
<p rend="subhead" sid="121">9, upādāniyasuttaṃ</p>
<p n="309"/>Sāvatthī. Upādāniye ca bhikkhave dhamme desissāmi
<pb n="3.203"/>
Upādānañca taṁ suṇātha. Katame ca bhikkhave upādāniyā dhammā
katamaṁ upādānaṁ. Rūpaṁ bhikkhave upādāniyo dhammo yo tattha
chandarāgo taṁ tattha upādānaṁ vedanā .pe. Saññā.
Saṅkhārā. Viññāṇaṁ upādāniyo dhammo yo tattha chandarāgo
taṁ tattha upādānaṁ. Ime vuccanti bhikkhave upādāniyā dhammā
idaṁ upādānanti.
<p rend="subhead" sid="122">10, sīlavantasuttaṃ</p>
<p n="310"/>Ekaṁ samayaṁ āyasmā ca sārīputto āyasmā ca
mahākoṭṭhito <note n="1">Ma. mahākoṭṭhiko.</note> bārāṇasiyaṁ viharanti isipatane migadāye. Atha
kho āyasmā mahākoṭṭhito sāyaṇhasamayaṁ paṭisallānā vuṭṭhito
yenāyasmā sārīputto tenupasaṅkami .pe. Etadavoca sīlavatāvuso
sārīputta bhikkhunā katame dhammā yoniso manasikātabbāti. Sīlavatāvuso
koṭṭhita bhikkhunā pañcupādānakkhandhā aniccato dukkhato
rogato gaṇḍato sallato aghato ābādhato parato palokato
suññato anattato yoniso manasikātabbā. Katame pañca.
Seyyathīdaṁ. Rūpūpādānakkhandho vedanūpādānakkhandho saññūpādānakkhandho
saṅkhārūpādānakkhandho viññāṇūpādānakkhandho. Sīlavatāvuso
koṭṭhita bhikkhunā ime pañcupādānakkhandhā aniccato
dukkhato rogato gaṇḍato sallato aghato ābādhato parato
palokato suññato anattato yoniso manasikātabbā. Ṭhānaṁ
<pb n="3.204"/>
Kho panetaṁ āvuso vijjati yaṁ sīlavā <pb ed="P" n="3.168" set="S"/>bhikkhu ime pañcupādānakkhandhe
aniccato .pe. Anattato yoniso manasikaronto
sotāpattiphalaṁ sacchikareyyāti.
<p n="311"/>Sotāpannena panāvuso sārīputta bhikkhunā katame
dhammā yoniso manasikātabbāti. Sotāpannenapi kho āvuso
koṭṭhita bhikkhunā ime pañcupādānakkhandhā aniccato .pe.
Anattato yoniso manasikātabbā. Ṭhānaṁ kho panetaṁ āvuso vijjati
yaṁ sotāpanno bhikkhu ime pañcupādānakkhandhe aniccato .pe.
Anattato yoniso manasikaronto sakadāgāmiphalaṁ sacchikareyyāti.
<p n="312"/>Sakadāgāminā panāvuso sārīputta bhikkhunā katame <note n="1">Yu. katame ca dhammā.</note> dhammā
yoniso manasikātabbāti. Sakadāgāmināpi kho āvuso koṭṭhita
bhikkhunā imeva pañcupādānakkhandhā aniccato .pe. Anattato
yoniso manasikātabbā. Ṭhānaṁ kho panetaṁ āvuso vijjati yaṁ
sakadāgāmī bhikkhu ime pañcupādānakkhandhe aniccato .pe.
Anattato yoniso manasikaronto anāgāmiphalaṁ sacchikareyyāti.
<p n="313"/>Anāgāminā panāvuso sārīputta bhikkhunā katame dhammā
yoniso manasikātabbāti. Anāgāmināpi kho āvuso koṭṭhita
bhikkhunā imeva pañcupādānakkhandhā aniccato .pe. Anattato
yoniso manasikātabbā. Ṭhānaṁ kho panetaṁ āvuso vijjati yaṁ
anāgāmī bhikkhu ime pañcupādānakkhandhe aniccato .pe.
<pb n="3.205"/>
Anattato yoniso manasikaronto arahattaṁ <note n="1">Yu. arahattaphalaṁ.</note> sacchikareyyāti.
<p n="314"/>Arahatā panāvuso sārīputta katame dhammā yoniso
manasikātabbāti. Arahatāpi kho āvuso koṭṭhita imeva
pañcupādānakkhandhā aniccato dukkhato rogato gaṇḍato sallato aghato
ābādhato parato palokato suññato anattato yoniso manasikātabbā.
Natthi kho āvuso arahato uttarikaraṇīyaṁ katassa vā
paṭiccayo api <note n="2">Yu. apica kho.</note> cime dhammā bhāvitā bahulīkatā diṭṭhadhammasukhavihārāya
ceva saṁvattanti satisampajaññāya cāti.
<p rend="subhead" sid="123">11, sutavantasuttaṃ</p>
<p n="315"/>Ekaṁ samayaṁ āyasmā ca sārīputto āyasmā ca
mahākoṭṭhito bārāṇasiyaṁ viharanti isipatane migadāye. Atha kho
āyasmā mahākoṭṭhito sāyaṇhasamayaṁ paṭisallānā vuṭṭhito yenāyasmā
sārīputto tenupasaṅkami upasaṅkamitvā .pe. Etadavoca
sutavatāvuso sārīputta bhikkhunā katame dhammā yoniso manasikātabbāti.
Sutavatāvuso koṭṭhita bhikkhunā pañcupādānakkhandhā
aniccato .pe. Anattato yoniso manasikātabbā. Katame
pañca. Seyyathīdaṁ. Rūpūpādānakkhandho .pe. Viññāṇūpādānakkhandho.
Sutavatāvuso koṭṭhita bhikkhunā ime pañcupādānakkhandhā
aniccato .pe. Anattato yoniso manasikātabbā.
Ṭhānaṁ kho panetaṁ āvuso vijjati yaṁ sutavā bhikkhu ime pañcupādānakkhandhe
aniccato .pe. Anattato yoniso manasikaronto
<pb n="3.206"/>
Sotāpattiphalaṁ sacchikareyyāti.
<p n="316"/>Sotāpannena panāvuso sārīputta bhikkhunā katame
dhammā yoniso manasikātabbāti. Sotāpannenapi kho āvuso <note n="1">Po. ... āvuso sārīputta ....</note>
koṭṭhita bhikkhunā imeva pañcupādānakkhandhā aniccato .pe.
Anattato yoniso manasikātabbā. Ṭhānaṁ kho panetaṁ āvuso
vijjati yaṁ sotāpanno bhikkhu ime pañcupādānakkhandhe aniccato
.pe. Anattato yoniso manasikaronto sakadāgāmiphalaṁ .pe.
Anāgāmiphalaṁ .pe. Arahattaphalaṁ sacchikareyyāti.
<p n="317"/>Arahatā panāvuso sārīputta katame dhammā yoniso
manasikātabbāti. Arahatāpi kho āvuso koṭṭhita imeva <note n="2">Ma. vasaddo natthi.</note>
pañcupādānakkhandhā aniccato dukkhato rogato gaṇḍato sallato aghato
ābādhato parato palokato suññato anattato yoniso manasikātabbā.
Natthi kho āvuso arahato uttarikaraṇīyaṁ katassa vā
paṭiccayo api cime dhammā bhāvitā bahulīkatā diṭṭhadhammasukhavihārāya
ceva saṁvattanti satisampajaññāya cāti.
<p rend="subhead" sid="124">12, kappasuttaṃ</p>
<p n="318"/>Sāvatthī. Atha kho āyasmā kappo yena bhagavā
tenupasaṅkami .pe. Ekamantaṁ nisinno kho āyasmā kappo
bhagavantaṁ etadavoca kathaṁ nu kho bhante jānato kathaṁ passato
imasmiñca saviññāṇake kāye bahiddhā ca sabbanimittesu ahaṅkāramamaṅkāra-
mānānusayā na hontīti. Yaṅkiñci kappa rūpaṁ atītānāgatapaccuppannaṁ
<pb n="3.207"/>
Ajjhattaṁ vā bahiddhā vā oḷārikaṁ vā sukhumaṁ
vā hīnaṁ vā paṇītaṁ vā yaṁ dūre santike vā sabbaṁ rūpaṁ
netaṁ mama nesohamasmi na meso attāti evametaṁ yathābhūtaṁ
sammappaññāya passati. Yā kāci vedanā .pe. Yā kāci
saññā. Ye keci saṅkhārā. Yaṅkiñci viññāṇaṁ atītānāgatapaccuppannaṁ
ajjhattaṁ vā bahiddhā vā oḷārikaṁ vā sukhumaṁ
vā hīnaṁ vā paṇītaṁ vā yaṁ dūre santike vā sabbaṁ viññāṇaṁ
netaṁ mama nesohamasmi na meso attāti evametaṁ yathābhūtaṁ
sammappaññāya passati. Evaṁ kho kappa jānato evaṁ passato
imasmiñca saviññāṇake kāye bahiddhā ca sabbanimittesu
ahaṅkāramamaṅkāramānānusayā na hontīti.
<p rend="subhead" sid="125">13, dutiyakappasuttaṃ</p>
<p n="319"/><pb ed="P" n="3.170" set="S"/>Sāvatthī. Tatra kho. Ekamantaṁ nisinno kho āyasmā
kappo bhagavantaṁ etadavoca kathaṁ nu kho bhante jānato kathaṁ
passato imasmiñca saviññāṇake kāye bahiddhā ca sabbanimittesu
ahaṅkāramamaṅkāramānāpagataṁ mānasaṁ hoti vidhā samatikkantaṁ santaṁ
suvimuttanti. Yaṅkiñci kappa rūpaṁ atītānāgatapaccuppannaṁ .pe.
Sabbaṁ rūpaṁ netaṁ mama nesohamasmi na meso attāti evametaṁ
yathābhūtaṁ sammappaññāya disvā anupādā vimutto hoti.
Yā kāci vedanā. Yā kāci saññā. Ye keci saṅkhārā.
Yaṅkiñci viññāṇaṁ atītānāgatapaccuppannaṁ ajjhattaṁ vā bahiddhā
<pb n="3.208"/>
Vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike
vā sabbaṁ viññāṇaṁ netaṁ mama nesohamasmi na meso attāti
evametaṁ yathābhūtaṁ sammappaññāya disvā anupādā vimutto hoti.
Evaṁ kho kappa jānato evaṁ passato imasmiñca saviññāṇake kāye
bahiddhā ca sabbanimittesu ahaṅkāramamaṅkāramānāpagataṁ mānasaṁ hoti
vidhā samatikkantaṁ santaṁ suvimuttanti.
Dhammakathikavaggo samatto.
Tassuddānaṁ
avijjavijjā dve kathikā bandhanā parimuccitā dve
saññojanaṁ upādānaṁ sīlaṁ sutavā dve ca kappenāti <note n="1">Sī. sīlavā dve ca kappināti.</note>.
<p rend="subhead" check="nosid">13, avijjāvaggo</p>
<p rend="subhead" sid="126">1, samudayadhammasuttaṃ</p>
<pb n="3.209"/>
Khandhasaṁyuttassa cullapaṇṇāsake avijjāvaggo tatiyo
<p n="320"/>Sāvatthī. <pb ed="P" n="3.171" set="S"/>Atha kho aññataro bhikkhu yena bhagavā
tenupasaṅkami upasaṅkamitvā .pe. Ekamantaṁ nisinno kho so
bhikkhu bhagavantaṁ etadavoca avijjā avijjāti bhante vuccati
katamā nu kho bhante avijjā kittāvatā ca avijjāgato hotīti.
Idha bhikkhu assutavā puthujjano samudayadhammaṁ rūpaṁ samudayadhammaṁ
rūpanti yathābhūtaṁ nappajānāti vayadhammaṁ rūpaṁ vayadhammaṁ rūpanti
yathābhūtaṁ nappajānāti samudayavayadhammaṁ rūpaṁ samudayavayadhammaṁ rūpanti
yathābhūtaṁ nappajānāti samudayadhammaṁ vedanaṁ samudayadhammā vedanāti
yathābhūtaṁ nappajānāti vayadhammaṁ vedanaṁ vayadhammā vedanāti yathābhūtaṁ
nappajānāti .pe. Nappajānāti samudayadhammaṁ saññaṁ .pe.
Nappajānāti samudayadhamme saṅkhāre samudayadhammā saṅkhārāti
yathābhūtaṁ nappajānāti vayadhamme saṅkhāre vayadhammā saṅkhārāti
yathābhūtaṁ nappajānāti samudayavayadhamme saṅkhāre samudayavayadhammā
saṅkhārāti yathābhūtaṁ nappajānāti samudayadhammaṁ viññāṇaṁ samudayadhammaṁ
viññāṇanti yathābhūtaṁ nappajānāti vayadhammaṁ viññāṇaṁ vayadhammaṁ
viññāṇanti yathābhūtaṁ nappajānāti samudayavayadhammaṁ viññāṇaṁ
samudayavayadhammaṁ viññāṇanti yathābhūtaṁ nappajānāti. Ayaṁ vuccati
bhikkhu avijjā ettāvatā ca avijjāgato hotīti.
<pb n="3.210"/>
<p n="321"/>Evaṁ vutte so bhikkhu bhagavantaṁ etadavoca vijjā
vijjāti bhante vuccati katamā nu kho bhante vijjā kittāvatā
ca vijjāgato hotīti. Idha bhikkhu sutavā ariyasāvako samudayadhammaṁ
rūpaṁ samudayadhammaṁ rūpanti yathābhūtaṁ pajānāti vayadhammaṁ rūpaṁ
vayadhammaṁ rūpanti yathābhūtaṁ <pb ed="P" n="3.172" set="S"/>pajānāti samudayavayadhammaṁ rūpaṁ samudayavayadhammaṁ
rūpanti yathābhūtaṁ pajānāti samudayadhammaṁ vedanaṁ samudayadhammā
vedanāti yathābhūtaṁ pajānāti vayadhammaṁ vedanaṁ vayadhammā
vedanāti yathābhūtaṁ pajānāti samudayavayadhammaṁ vedanaṁ samudayavayadhammā
vedanāti yathābhūtaṁ pajānāti samudayadhammaṁ saññaṁ .pe.
Pajānāti samudayadhamme saṅkhāre samudayadhammā saṅkhārāti yathābhūtaṁ
pajānāti vayadhamme saṅkhāre vayadhammā saṅkhārāti yathābhūtaṁ
pajānāti samudayavayadhamme saṅkhāre samudayavayadhammā saṅkhārāti
yathābhūtaṁ pajānāti samudayadhammaṁ viññāṇaṁ samudayadhammaṁ viññāṇanti
yathābhūtaṁ pajānāti vayadhammaṁ viññāṇaṁ vayadhammaṁ viññāṇanti
yathābhūtaṁ pajānāti samudayavayadhammaṁ viññāṇaṁ samudayavayadhammaṁ
viññāṇanti yathābhūtaṁ pajānāti. Ayaṁ vuccati bhikkhu vijjā
ettāvatā ca vijjāgato hotīti.
<p rend="subhead" sid="127">2, dutiyasamudayadhammasuttaṃ</p>
<p n="322"/>Ekaṁ samayaṁ āyasmā ca sārīputto āyasmā ca mahākoṭṭhito
bārāṇasiyaṁ viharanti isipatane migadāye. Atha kho
āyasmā mahākoṭṭhito sāyaṇhasamayaṁ paṭisallānā vuṭṭhito .pe.
<pb n="3.211"/>
Ekamantaṁ nisinno kho āyasmā mahākoṭṭhito āyasmantaṁ sārīputtaṁ
etadavoca avijjā avijjāti āvuso sārīputta vuccati katamā
nu kho āvuso avijjā kittāvatā ca avijjāgato hotīti.
Idhāvuso assutavā puthujjano samudayadhammaṁ rūpaṁ samudayadhammaṁ rūpanti
yathābhūtaṁ nappajānāti vayadhammaṁ rūpaṁ vayadhammaṁ rūpanti yathābhūtaṁ
nappajānāti samudayavayadhammaṁ rūpaṁ samudayavayadhammaṁ rūpanti yathābhūtaṁ
nappajānāti samudayadhammaṁ vedanaṁ .pe. Vayadhammaṁ vedanaṁ .pe.
Samudayavayadhammaṁ vedanaṁ .pe. Samudayadhammaṁ saññaṁ .pe. Samudayadhamme
saṅkhāre .pe. Vayadhamme saṅkhāre. Samudayavayadhamme
saṅkhāre samudayavayadhammā saṅkhārāti yathābhūtaṁ nappajānāti samudayadhammaṁ
viññāṇaṁ .pe. Vayadhammaṁ viññāṇaṁ. Samudayavayadhammaṁ
viññāṇaṁ samudayavayadhammaṁ viññāṇanti yathābhūtaṁ nappajānāti.
Ayaṁ vuccatāvuso <note n="1">Ma. Yu. vuccati āvuso.</note> avijjā ettāvatā ca avijjāgato hotīti.
<p rend="subhead" sid="128">3, tatiyasamudayadhammasuttaṃ</p>
<p n="323"/>Ekaṁ samayaṁ āyasmā ca sārīputto āyasmā ca
mahākoṭṭhito bārāṇasiyaṁ viharanti isipatane migadāye. <pb ed="P" n="3.173" set="S"/>Ekamantaṁ
nisinno kho āyasmā mahākoṭṭhito āyasmantaṁ sārīputtaṁ etadavoca
vijjā vijjāti āvuso sārīputta vuccati katamā nu kho āvuso
vijjā kittāvatā ca vijjāgato hotīti. Idhāvuso sutavā
ariyasāvako samudayadhammaṁ rūpaṁ samudayadhammaṁ rūpanti yathābhūtaṁ pajānāti
vayadhammaṁ rūpaṁ .pe. Samudayavayadhammaṁ rūpaṁ samudayavayadhammaṁ rūpanti
<pb n="3.212"/>
Yathābhūtaṁ pajānāti samudayadhammaṁ vedanaṁ .pe. Samudayadhammaṁ saññaṁ
.pe. Samudayadhamme saṅkhāre. Vayadhamme saṅkhāre. Samudayavayadhamme
saṅkhāre samudayavayadhammā saṅkhārāti yathābhūtaṁ pajānāti
samudayadhammaṁ viññāṇaṁ. Vayadhammaṁ viññāṇaṁ. Samudayavayadhammaṁ
viññāṇaṁ samudayavayadhammaṁ viññāṇanti yathābhūtaṁ pajānāti.
Ayaṁ vuccatāvuso vijjā ettāvatā ca vijjāgato hotīti.
<p rend="subhead" sid="129">4, assādasuttaṃ</p>
<p n="324"/>Taññeva nidānaṁ. Ekamantaṁ nisinno kho āyasmā
mahākoṭṭhito āyasmantaṁ sārīputtaṁ etadavoca avijjā avijjāti
āvuso sārīputta vuccati katamā nu kho āvuso avijjā
kittāvatā ca avijjāgato hotīti. Idhāvuso assutavā puthujjano
rūpassa assādañca ādīnavañca nissaraṇañca yathābhūtaṁ nappajānāti
vedanāya .pe. Saññāya. Saṅkhārānaṁ. Viññāṇassa assādañca
ādīnavañca nissaraṇañca yathābhūtaṁ nappajānāti. Ayaṁ vuccatāvuso
avijjā ettāvatā ca avijjāgato hotīti.
<p rend="subhead" sid="130">5, dutiyāssādasuttaṃ</p>
<p n="325"/>Taññeva nidānaṁ. Ekamantaṁ nisinno kho āyasmā
mahākoṭṭhito āyasmantaṁ sārīputtaṁ etadavoca <pb ed="P" n="3.174" set="S"/>vijjā vijjāti
āvuso sārīputta vuccati katamā nu kho āvuso vijjā
kittāvatā ca vijjāgato hotīti. Idhāvuso sutavā ariyasāvako
rūpassa assādañca ādīnavañca nissaraṇañca yathābhūtaṁ pajānāti
vedanāya .pe. Saññāya. Saṅkhārānaṁ. Viññāṇassa assādañca
<pb n="3.213"/>
Ādīnavañca nissaraṇañca yathābhūtaṁ pajānāti. Ayaṁ vuccatāvuso
vijjā ettāvatā ca vijjāgato hotīti.
<p rend="subhead" sid="131">6, samudayasuttaṃ</p>
<p n="326"/>Taññeva nidānaṁ. Ekamantaṁ nisinno kho āyasmā
mahākoṭṭhito āyasmantaṁ sārīputtaṁ etadavoca avijjā avijjāti
āvuso sārīputta vuccati katamā nu kho āvuso avijjā
kittāvatā ca avijjāgato hotīti. Idhāvuso assutavā puthujjano
rūpassa samudayañca atthaṅgamañca assādañca ādīnavañca nissaraṇañca
yathābhūtaṁ nappajānāti vedanāya .pe. Saññāya.
Saṅkhārānaṁ. Viññāṇassa samudayañca atthaṅgamañca assādañca
ādīnavañca nissaraṇañca yathābhūtaṁ nappajānāti. Ayaṁ vuccatāvuso
avijjā ettāvatā ca avijjāgato hotīti.
<p rend="subhead" sid="132">7, dutiyasamudayasuttaṃ</p>
<p n="327"/>Taññeva nidānaṁ. Ekamantaṁ nisinno kho āyasmā
mahākoṭṭhito āyasmantaṁ sārīputtaṁ etadavoca vijjā vijjāti
āvuso sārīputta vuccati katamā nu kho āvuso vijjā kittāvatā
ca vijjāgato hotīti. Idhāvuso sutavā ariyasāvako rūpassa
samudayañca atthaṅgamañca assādañca ādīnavañca nissaraṇañca
yathābhūtaṁ pajānāti vedanāya .pe. Saññāya. Saṅkhārānaṁ.
Viññāṇassa samudayañca atthaṅgamañca assādañca ādīnavañca
nissaraṇañca yathābhūtaṁ pajānāti. Ayaṁ vuccatāvuso vijjā
ettāvatā ca vijjāgato hotīti.
<p rend="subhead" sid="133">8, koṭṭhikasuttaṃ</p>
<pb n="3.214"/>
<p n="328"/>Ekaṁ samayaṁ āyasmā ca sārīputto āyasmā ca
mahākoṭṭhito <pb ed="P" n="3.175" set="S"/>bārāṇasiyaṁ viharanti isipatane migadāye. Atha kho
āyasmā sārīputto .pe. Ekamantaṁ nisinno kho āyasmā
sārīputto āyasmantaṁ mahākoṭṭhitaṁ etadavoca avijjā avijjāti
āvuso koṭṭhita vuccati katamā nu kho āvuso avijjā kittāvatā
ca avijjāgato hotīti. Idhāvuso assutavā puthujjano
rūpassa assādañca ādīnavañca nissaraṇañca yathābhūtaṁ nappajānāti
vedanāya .pe. Saññāya. Saṅkhārānaṁ. Viññāṇassa assādañca
ādīnavañca nissaraṇañca yathābhūtaṁ nappajānāti. Ayaṁ vuccatāvuso
avijjā ettāvatā ca avijjāgato hotīti.
<p n="329"/>Evaṁ vutte āyasmā sārīputto āyasmantaṁ mahākoṭṭhitaṁ
etadavoca vijjā vijjāti āvuso koṭṭhita vuccati
katamā nu kho āvuso vijjā kittāvatā ca vijjāgato hotīti.
Idhāvuso sutavā ariyasāvako rūpassa assādañca ādīnavañca
nissaraṇañca yathābhūtaṁ pajānāti vedanāya .pe. Saññāya.
Saṅkhārānaṁ. Viññāṇassa assādañca ādīnavañca nissaraṇañca
yathābhūtaṁ pajānāti. Ayaṁ vuccatāvuso vijjā ettāvatā ca
vijjāgato hotīti.
<p rend="subhead" sid="134">9, dutiyakoṭṭhikasuttaṃ</p>
<p n="330"/>Taññeva nidānaṁ. Ekamantaṁ nisinno kho āyasmā
sārīputto āyasmantaṁ mahākoṭṭhitaṁ etadavoca avijjā avijjāti
<pb n="3.215"/>
Āvuso koṭṭhita vuccati katamā nu kho āvuso avijjā kittāvatā
ca avijjāgato hotīti. Idhāvuso assutavā puthujjano rūpassa
samudayañca atthaṅgamañca assādañca ādīnavañca nissaraṇañca yathābhūtaṁ
nappajānāti vedanāya .pe. Saññāya. Saṅkhārānaṁ.
Viññāṇassa samudayañca atthaṅgamañca assādañca ādīnavañca
nissaraṇañca yathābhūtaṁ nappajānāti. <pb ed="P" n="3.176" set="S"/>Ayaṁ vuccatāvuso avijjā
ettāvatā ca avijjāgato hotīti.
<p n="331"/>Evaṁ vutte āyasmā sārīputto āyasmantaṁ mahākoṭṭhitaṁ
etadavoca vijjā vijjāti āvuso koṭṭhita vuccati
katamā nu kho āvuso vijjā kittāvatā ca vijjāgato hotīti.
Idhāvuso sutavā ariyasāvako rūpassa samudayañca atthaṅgamañca
assādañca ādīnavañca nissaraṇañca yathābhūtaṁ pajānāti vedanāya .pe.
Saññāya. Saṅkhārānaṁ. Viññāṇassa samudayañca atthaṅgamañca
assādañca ādīnavañca nissaraṇañca yathābhūtaṁ pajānāti. Ayaṁ
vuccatāvuso vijjā ettāvatā ca vijjāgato hotīti.
<p rend="subhead" sid="135">10, tatiyakoṭṭhikasuttaṃ</p>
<p n="332"/>Taññeva nidānaṁ. Ekamantaṁ nisinno kho āyasmā
sārīputto āyasmantaṁ mahākoṭṭhitaṁ etadavoca avijjā avijjāti
āvuso koṭṭhita vuccati katamā nu kho āvuso avijjā kittāvatā
ca avijjāgato hotīti. Idhāvuso assutavā puthujjano rūpaṁ
nappajānāti rūpasamudayaṁ nappajānāti rūpanirodhaṁ nappajānāti rūpanirodhagāminīpaṭipadaṁ
<pb n="3.216"/>
Nappajānāti vedanaṁ .pe. Saññaṁ. Saṅkhāre.
Viññāṇaṁ nappajānāti viññāṇasamudayaṁ nappajānāti viññāṇanirodhaṁ
nappajānāti viññāṇanirodhagāminīpaṭipadaṁ nappajānāti.
Ayaṁ vuccatāvuso avijjā ettāvatā ca avijjāgato hotīti.
<p n="333"/>Evaṁ vutte āyasmā sārīputto āyasmantaṁ mahākoṭṭhitaṁ
etadavoca vijjā vijjāti āvuso koṭṭhita vuccati katamā
nu kho āvuso vijjā kittāvatā ca vijjāgato hotīti.
Idhāvuso sutavā ariyasāvako rūpaṁ pajānāti rūpasamudayaṁ <pb ed="P" n="3.177" set="S"/>pajānāti
rūpanirodhaṁ pajānāti rūpanirodhagāminīpaṭipadaṁ pajānāti vedanaṁ.
Saññaṁ. Saṅkhāre. Viññāṇaṁ pajānāti viññāṇasamudayaṁ pajānāti
viññāṇanirodhaṁ pajānāti viññāṇanirodhagāminīpaṭipadaṁ pajānāti.
Ayaṁ vuccatāvuso vijjā ettāvatā ca vijjāgato hotīti.
Avijjāvaggo samatto.
Tassuddānaṁ
samudayadhammena tīṇi assāde ca apare duve
samudaye ca dve vuttā koṭṭhite apare tayoti.
<p rend="subhead" check="nosid">14, kukkuḷavaggo</p>
<p rend="subhead" sid="136">1, kukkuḷasuttaṃ</p>
<pb n="3.217"/>
Khandhasaṁyuttassa cullapaṇṇāsake kukkuḷavaggo catuttho
<p n="334"/>Sāvatthī. Rūpaṁ bhikkhave kukkuḷaṁ vedanā kukkuḷā
saññā kukkuḷā saṅkhārā kukkuḷā viññāṇaṁ kukkuḷaṁ. Evaṁ passaṁ
bhikkhave sutavā ariyasāvako rūpasmiṁpi nibbindati vedanāyapi nibbindati
saññāyapi nibbindati saṅkhāresupi nibbindati viññāṇasmiṁpi
nibbindati nibbindaṁ virajjati virāgā vimuccati. Vimuttasmiṁ
vimuttamiti ñāṇaṁ hoti. Khīṇā jāti vusitaṁ brahmacariyaṁ kataṁ
karaṇīyaṁ nāparaṁ itthattāyāti pajānātīti.
<p rend="subhead" sid="137">2, aniccasuttaṃ</p>
<p n="335"/>Sāvatthī. Yaṁ bhikkhave aniccaṁ tatra vo chando
pahātabbo. Kiñca bhikkhave aniccaṁ <pb ed="P" n="3.178" set="S"/>rūpaṁ bhikkhave aniccaṁ tatra
vo chando pahātabbo. Vedanā aniccā .pe. Saññā.
Saṅkhārā. Viññāṇaṁ aniccaṁ tatra vo chando pahātabbo.
Yaṁ bhikkhave aniccaṁ tatra vo chando pahātabboti.
<p rend="subhead" sid="138">3, dutiyāniccasuttaṃ</p>
<p n="336"/>Sāvatthī. Yaṁ bhikkhave aniccaṁ tatra vo rāgo
pahātabbo. Kiñca bhikkhave aniccaṁ rūpaṁ bhikkhave aniccaṁ tatra
vo rāgo pahātabbo. Vedanā aniccā .pe. Saññā.
Saṅkhārā. Viññāṇaṁ aniccaṁ tatra vo rāgo pahātabbo.
Yaṁ bhikkhave aniccaṁ tatra vo rāgo pahātabboti.
<p rend="subhead" sid="139">4, tatiyāniccasuttaṃ</p>
<p n="337"/>Sāvatthī. Yaṁ bhikkhave aniccaṁ tatra vo chandarāgo
<pb n="3.218"/>
Pahātabbo. Kiñca bhikkhave aniccaṁ rūpaṁ bhikkhave aniccaṁ tatra
vo chandarāgo pahātabbo. Vedanā aniccā .pe. Saññā.
Saṅkhārā. Viññāṇaṁ aniccaṁ tatra vo chandarāgo pahātabbo.
Yaṁ bhikkhave aniccaṁ tatra vo chandarāgo pahātabboti.
<p rend="subhead" sid="140">5, dukkhasuttaṃ</p>
<p n="338"/>Sāvatthī. Yaṁ bhikkhave dukkhaṁ tatra vo chando
pahātabbo .pe.
<p rend="subhead" sid="141">6, dutiyadukkhasuttaṃ</p>
Rāgo pahātabbo.
<p rend="subhead" sid="142">7, tatiyadukkhasuttaṃ</p>
Chandarāgo pahātabboti.
<p rend="subhead" sid="143">8, anattasuttaṃ</p>
<p n="339"/>Sāvatthī. Tatra kho. Yo bhikkhave anattā tatra
vo chando pahātabbo. Ko ca bhikkhave anattā rūpaṁ bhikkhave
anattā tatra vo chando pahātabbo. Vedanā anattā .pe.
Saññā. Saṅkhārā. Viññāṇaṁ anattā tatra vo chando
pahātabbo. Yo bhikkhave anattā tatra vo chando pahātabboti.
<p rend="subhead" sid="144">9, dutiyānattasuttaṃ</p>
<p n="340"/>Sāvatthī. Yo bhikkhave anattā tatra vo <pb ed="P" n="3.179" set="S"/>rāgo
pahātabbo. Ko ca bhikkhave anattā rūpaṁ bhikkhave anattā
tatra vo rāgo pahātabbo. Vedanā anattā .pe. Saññā.
Saṅkhārā. Viññāṇaṁ anattā tatra vo rāgo pahātabbo.
Yo bhikkhave anattā tatra vo rāgo pahātabboti.
<p rend="subhead" sid="145">10, tatiyānattasuttaṃ</p>
<p n="341"/>Sāvatthī. Yo bhikkhave anattā tatra vo chandarāgo
pahātabbo. Ko ca bhikkhave anattā rūpaṁ bhikkhave anattā
tatra vo chandarāgo pahātabbo. Vedanā anattā .pe. Saññā.
Saṅkhārā. Viññāṇaṁ anattā tatra vo chandarāgo pahātabbo.
<pb n="3.219"/>
Yo bhikkhave anattā tatra vo chandarāgo pahātabboti.
<p rend="subhead" sid="146">11, nibbidābahulasuttaṃ</p>
<p n="342"/>Sāvatthī. Tatra kho. Saddhāpabbajitassa bhikkhave
kulaputtassa ayamanudhammo hoti yaṁ rūpe nibbidābahulaṁ <note n="1">Ma. nibbidābahulo.</note> vihareyya
vedanāya. Saññāya. Saṅkhāresu. Viññāṇe nibbidābahulaṁ
vihareyya. Yo <note n="2">Yu. so.</note> rūpe nibbidābahulaṁ viharanto vedanāya. Saññāya.
Saṅkhāresu. Viññāṇe nibbidābahulaṁ viharanto rūpaṁ parijānāti
vedanaṁ. Saññaṁ. Saṅkhāre. Viññāṇaṁ parijānāti so rūpaṁ
parijānaṁ vedanaṁ .pe. Saññaṁ. Saṅkhāre. Viññāṇaṁ parijānaṁ
parimuccati rūpamhā parimuccati vedanāya parimuccati saññāya
parimuccati saṅkhārehi parimuccati viññāṇamhā parimuccati jātiyā
jarāya maraṇena sokehi paridevehi dukkhehi domanassehi upāyāsehi
parimuccati dukkhasmāti vadāmīti.
<p rend="subhead" sid="147">12, aniccānupassīsuttaṃ</p>
<p n="343"/>Sāvatthī. Saddhāpabbajitassa bhikkhave kulaputtassa
ayamanudhammo hoti yaṁ rūpe aniccānupassī vihareyya vedanāya.
Saññāya. Saṅkhāresu. Viññāṇe aniccānupassī vihareyya .pe.
Parimuccati dukkhasmāti vadāmīti.
<p rend="subhead" sid="148">13, dukkhānupassīsuttaṃ</p>
<p n="344"/>Sāvatthī. Saddhāpabbajitassa bhikkhave kulaputtassa
ayamanudhammo hoti yaṁ rūpe dukkhānupassī vihareyya vedanāya.
Saññāya. Saṅkhāresu. Viññāṇe dukkhānupassī vihareyya .pe.
Parimuccati dukkhasmāti vadāmīti.
<p rend="subhead" sid="149">14, anattānupassīsuttaṃ</p>
<pb n="3.220"/>
<p n="345"/>Sāvatthī. Saddhāpabbajitassa bhikkhave kulaputtassa
ayamanudhammo hoti yaṁ rūpe anattānupassī vihareyya vedanāya.
Saññāya. Saṅkhāresu. Viññāṇe anattānupassī vihareyya.
So rūpe anattānupassī viharanto vedanāya. Saññāya.
Saṅkhāresu. Viññāṇe anattānupassī viharanto rūpaṁ parijānāti
vedanaṁ. Saññaṁ. Saṅkhāre. Viññāṇaṁ parijānāti so rūpaṁ
parijānaṁ vedanaṁ. Saññaṁ. Saṅkhāre. Viññāṇaṁ parijānaṁ
parimuccati rūpamhā parimuccati vedanāya parimuccati saññāya
parimuccati saṅkhārehi parimuccati viññāṇamhā parimuccati jātiyā
jarāya <undef/> maraṇena sokehi paridevehi dukkhehi domanassehi upāyāsehi
parimuccati dukkhasmāti vadāmīti.
Kukkuḷavaggo catuttho
tassuddānaṁ
kukkuḷā tayo aniccena dukkhena apare tayo
anattena tayo vuttā kulaputtena dve dukkhāti.
<p rend="subhead" check="nosid">15, diṭṭhivaggo</p>
<p rend="subhead" sid="150">1, ajjhattasuttaṃ</p>
<pb n="3.221"/>
Khandhasaṁyuttassa cullapaṇṇāsake diṭṭhivaggo pañcamo
<p n="346"/>Sāvatthī. Kismiṁ nu kho bhikkhave sati kiṁ upādāya
uppajjati ajjhattaṁ sukhadukkhanti. <pb ed="P" n="3.181" set="S"/>Bhagavaṁmūlakā no bhante dhammā
.pe. Rūpe kho bhikkhave sati rūpaṁ upādāya uppajjati ajjhattaṁ
sukhadukkhaṁ. Vedanāya sati .pe. Saññāya sati. Saṅkhāresu
sati. Viññāṇe sati viññāṇaṁ upādāya uppajjati ajjhattaṁ
sukhadukkhaṁ.
<p n="347"/>Taṁ kiṁ maññatha bhikkhave rūpaṁ niccaṁ vā aniccaṁ
vāti. Aniccaṁ bhante. Yaṁ panāniccaṁ dukkhaṁ vā taṁ sukhaṁ
vāti. Dukkhaṁ bhante. Yaṁ panāniccaṁ dukkhaṁ vipariṇāmadhammaṁ api
nu taṁ anupādāya uppajjeyya ajjhattaṁ sukhadukkhanti. No hetaṁ
bhante. Vedanā .pe. Saññā. Saṅkhārā. Viññāṇaṁ
niccaṁ vā aniccaṁ vāti. Aniccaṁ bhante. Yaṁ panāniccaṁ dukkhaṁ
vā taṁ sukhaṁ vāti. Dukkhaṁ bhante. Yaṁ panāniccaṁ dukkhaṁ
vipariṇāmadhammaṁ api nu taṁ anupādāya uppajjeyya ajjhattaṁ sukhadukkhanti.
No hetaṁ bhante. Evaṁ passaṁ .pe. Nāparaṁ
itthattāyāti pajānātīti.
<p rend="subhead" sid="151">2, etaṃmamasuttaṃ</p>
<p n="348"/>Sāvatthī. Kismiṁ nu kho bhikkhave sati kiṁ upādāya
kiṁ abhinivissa etaṁ mama esohamasmi eso me attāti
<pb n="3.222"/>
Samanupassatīti. Bhagavaṁmūlakā no bhante dhammā .pe. Rūpe kho bhikkhave sati
rūpaṁ upādāya rūpaṁ <pb ed="P" n="3.182" set="S"/>abhinivissa etaṁ mama esohamasmi eso me
attāti samanupassati vedanāya sati. Saññāya sati. Saṅkhāresu
sati. Viññāṇe sati viññāṇaṁ upādāya viññāṇaṁ abhinivissa
etaṁ mama esohamasmi eso me attāti samanupassati.
<p n="349"/>Taṁ kiṁ maññatha bhikkhave rūpaṁ niccaṁ vā aniccaṁ
vāti. Aniccaṁ bhante .pe. Vipariṇāmadhammaṁ api nu taṁ
anupādāya etaṁ mama esohamasmi eso me attāti
samanupasseyyāti. No hetaṁ bhante. Vedanā .pe. Saññā.
Saṅkhārā. Viññāṇaṁ niccaṁ vā aniccaṁ vāti. Aniccaṁ bhante
.pe. Api nu taṁ anupādāya etaṁ mama esohamasmi eso
me attāti samanupasseyyāti. No hetaṁ bhante. Evaṁ passaṁ
.pe. Nāparaṁ itthattāyāti pajānātīti.
<p rend="subhead" sid="152">3, soattāsuttaṃ</p>
<p n="350"/>Sāvatthī. Tatra kho. Kismiṁ nu kho bhikkhave sati
kiṁ upādāya kiṁ abhinivissa evaṁ diṭṭhi uppajjati so attā
so loko so pecca bhavissāmi nicco dhuvo sassato avipariṇāmadhammoti.
Bhagavaṁmūlakā no bhante dhammā .pe. Rūpe kho
bhikkhave sati rūpaṁ upādāya rūpaṁ abhinivissa evaṁ diṭṭhi uppajjati
so attā so loko so pecca bhavissāmi nicco dhuvo sassato
avipariṇāmadhammo <note n="1">Ma. Yu. avipariṇāmadhammoti.</note> vedanāya sati. Saññāya sati. Saṅkhāresu
<pb n="3.223"/>
Sati. Viññāṇe sati viññāṇaṁ upādāya viññāṇaṁ abhinivissa
evaṁ diṭṭhi <pb ed="P" n="3.183" set="S"/>uppajjati so attā so loko so pecca
bhavissāmi nicco dhuvo sassato avipariṇāmadhammo.
<p n="351"/>Taṁ kiṁ maññatha bhikkhave rūpaṁ niccaṁ vā aniccaṁ
vāti. Aniccaṁ bhante. Yaṁ panāniccaṁ dukkhaṁ vā taṁ sukhaṁ
vāti. Dukkhaṁ bhante. Yaṁ panāniccaṁ dukkhaṁ vipariṇāmadhammaṁ api
nu taṁ anupādāya evaṁ diṭṭhi uppajjeyya so attā so loko
so pecca bhavissāmi nicco dhuvo sassato avipariṇāmadhammoti.
No hetaṁ bhante. Vedanā .pe. Saññā. Saṅkhārā.
Viññāṇaṁ niccaṁ vā aniccaṁ vāti. Aniccaṁ bhante. Yaṁ
panāniccaṁ dukkhaṁ vā taṁ sukhaṁ vāti. Dukkhaṁ bhante. Yaṁ
panāniccaṁ dukkhaṁ vipariṇāmadhammaṁ api nu taṁ anupādāya evaṁ diṭṭhi
uppajjeyya so attā so loko so pecca bhavissāmi nicco
dhuvo sassato avipariṇādhammoti. No hetaṁ bhante. Evaṁ
passaṁ .pe. Nāparaṁ itthattāyāti pajānātīti.
<p rend="subhead" sid="153">4, nocamesiyāsuttaṃ</p>
<p n="352"/>Sāvatthī. Kismiṁ nu kho bhikkhave sati kiṁ upādāya
kiṁ abhinivissa evaṁ diṭṭhi uppajjati no cassaṁ no ca me siyā
na bhavissati <note n="1">pāyato bhavissāmīti pāṭho dissati. Ma. nābhavissa.</note> na me bhavissatīti. Bhagavaṁmūlakā no bhante dhammā
.pe. Rūpe kho bhikkhave sati rūpaṁ upādāya rūpaṁ abhinivissa evaṁ
<pb n="3.224"/>
Diṭṭhi uppajjati no cassaṁ no ca me siyā na bhavissati na
me bhavissatīti. Vedanāya sati. Saññāya sati. Saṅkhāresu
sati. <pb ed="P" n="3.184" set="S"/>Viññāṇe sati viññāṇaṁ upādāya viññāṇaṁ abhinivissa
evaṁ diṭṭhi uppajjati no cassaṁ no ca me siyā na bhavissati
na me bhavissatīti.
<p n="353"/>Taṁ kiṁ maññatha bhikkhave rūpaṁ niccaṁ vā aniccaṁ
vāti. Aniccaṁ bhante. Yaṁ panāniccaṁ dukkhaṁ vā taṁ sukhaṁ
vāti. Dukkhaṁ bhante. Yaṁ panāniccaṁ dukkhaṁ vipariṇāmadhammaṁ api
nu taṁ anupādāya evaṁ diṭṭhi uppajjeyya no cassaṁ no ca
me siyā na bhavissati na me bhavissatīti. No hetaṁ bhante.
Vedanā .pe. Saññā. Saṅkhārā. Viññāṇaṁ niccaṁ vā
aniccaṁ vāti. Aniccaṁ bhante. Yaṁ panāniccaṁ dukkhaṁ vā taṁ
sukhaṁ vāti. Dukkhaṁ bhante. Yaṁ panāniccaṁ dukkhaṁ vipariṇāmadhammaṁ
api nu taṁ anupādāya evaṁ diṭṭhi uppajjeyya no cassaṁ no ca
me siyā na bhavissati na me bhavissatīti. No hetaṁ bhante.
Evaṁ passaṁ .pe. Nāparaṁ itthattāyāti pajānātīti.
<p rend="subhead" sid="154">5, micchādiṭṭhisuttaṃ</p>
<p n="354"/>Sāvatthī. Kismiṁ nu kho bhikkhave sati kiṁ upādāya
kiṁ abhinivissa micchādiṭṭhi uppajjatīti. Bhagavaṁmūlakā no bhante
dhammā .pe. Rūpe kho bhikkhave sati rūpaṁ upādāya rūpaṁ abhinivissa
micchādiṭṭhi uppajjati. Vedanāya sati. Saññāya sati.
<pb n="3.225"/>
Saṅkhāresu sati. Viññāṇe sati viññāṇaṁ upādāya viññāṇaṁ
abhinivissa micchādiṭṭhi uppajjati.
<p n="355"/>Taṁ kiṁ maññatha bhikkhave rūpaṁ niccaṁ vā aniccaṁ
vāti. Aniccaṁ bhante. Yaṁ panāniccaṁ .pe. Api nu taṁ
anupādāya micchādiṭṭhi uppajjeyyāti. No hetaṁ bhante.
Vedanā .pe. Saññā. Saṅkhārā. Viññāṇaṁ niccaṁ vā
aniccaṁ vāti. <pb ed="P" n="3.185" set="S"/>Aniccaṁ bhante. Yaṁ panāniccaṁ dukkhaṁ vā taṁ sukhaṁ
vāti. Dukkhaṁ bhante. Yaṁ panāniccaṁ dukkhaṁ vipariṇāmadhammaṁ api
nu taṁ anupādāya micchādiṭṭhi uppajjeyyāti. No hetaṁ bhante.
Evaṁ passaṁ .pe. Nāparaṁ itthattāyāti pajānātīti.
<p rend="subhead" sid="155">6, sakkāyadiṭṭhisuttaṃ</p>
<p n="356"/>Sāvatthī. Kismiṁ nu kho bhikkhave sati kiṁ upādāya
kiṁ abhinivissa sakkāyadiṭṭhi uppajjatīti. Bhagavaṁmūlakā no bhante
dhammā .pe. Rūpe kho bhikkhave sati rūpaṁ upādāya rūpaṁ abhinivissa
sakkāyadiṭṭhi uppajjati. Vedanāya sati. Saññāya sati.
Saṅkhāresu sati. Viññāṇe sati viññāṇaṁ upādāya viññāṇaṁ
abhinivissa sakkāyadiṭṭhi uppajjati.
<p n="357"/>Taṁ kiṁ maññatha bhikkhave rūpaṁ niccaṁ vā aniccaṁ
vāti. Aniccaṁ bhante .pe. Api nu taṁ anupādāya sakkāyadiṭṭhi
uppajjeyyāti. No hetaṁ bhante. Vedanā .pe.
Saññā. Saṅkhārā. Viññāṇaṁ niccaṁ vā aniccaṁ vāti.
<pb n="3.226"/>
Aniccaṁ bhante. Yaṁ panāniccaṁ .pe. Api nu taṁ anupādāya
sakkāyadiṭṭhi uppajjeyyāti. No hetaṁ bhante. Evaṁ passaṁ
.pe. Nāparaṁ itthattāyāti pajānātīti.
<p rend="subhead" sid="156">7, attānudiṭṭhisuttaṃ</p>
<p n="358"/>Sāvatthī. Kismiṁ nu kho bhikkhave sati kiṁ upādāya
kiṁ abhinivissa attānudiṭṭhi uppajjatīti. Bhagavaṁmūlakā no bhante
dhammā .pe. Rūpe kho bhikkhave sati rūpaṁ upādāya rūpaṁ abhinivissa
attānudiṭṭhi uppajjati. <pb ed="P" n="3.186" set="S"/>Vedanāya sati. Saññāya sati.
Saṅkhāresu sati. Viññāṇe sati viññāṇaṁ upādāya viññāṇaṁ
abhinivissa attānudiṭṭhi uppajjati.
<p n="359"/>Taṁ kiṁ maññatha bhikkhave rūpaṁ niccaṁ vā aniccaṁ
vāti. Aniccaṁ bhante. Yaṁ panāniccaṁ .pe. Api nu taṁ
anupādāya attānudiṭṭhi uppajjeyyāti. No hetaṁ bhante.
Vedanā .pe. Saññā. Saṅkhārā. Viññāṇaṁ niccaṁ vā
aniccaṁ vāti. Aniccaṁ bhante. Yaṁ panāniccaṁ .pe. Api nu
taṁ anupādāya attānudiṭṭhi uppajjeyyāti. No hetaṁ bhante.
Evaṁ passaṁ .pe. Nāparaṁ itthattāyāti pajānātīti.
<p rend="subhead" sid="157">8, abhinivesasuttaṃ</p>
<p n="360"/>Sāvatthī. Kismiṁ nu kho bhikkhave sati kiṁ upādāya
kiṁ abhinivissa uppajjanti saññojanābhinivesavinibandhāti. Bhagavaṁmūlakā
no bhante dhammā .pe. Rūpe kho bhikkhave sati rūpaṁ
upādāya rūpaṁ abhinivissa uppajjanti saññojanābhinivesavinibandhā.
<pb n="3.227"/>
Vedanāya sati. Saññāya sati. Saṅkhāresu sati. Viññāṇe sati
viññāṇaṁ upādāya viññāṇaṁ abhinivissa uppajjanti saññojanābhinivesavinibandhā.
<p n="361"/>Taṁ kiṁ maññatha bhikkhave rūpaṁ niccaṁ vā aniccaṁ
vāti. Aniccaṁ bhante. Yaṁ panāniccaṁ .pe. Api nu taṁ
anupādāya uppajjeyyuṁ saññojanābhinivesavinibandhāti. No hetaṁ
bhante. Vedanā .pe. Saññā. Saṅkhārā. Viññāṇaṁ
niccaṁ vā aniccaṁ vāti. Aniccaṁ bhante. Yaṁ panāniccaṁ dukkhaṁ
vā taṁ sukhaṁ vāti. Dukkhaṁ bhante. Yaṁ panāniccaṁ dukkhaṁ vipariṇāmadhammaṁ
api nu taṁ anupādāya uppajjeyyuṁ saññojanābhinivesavinibandhāti.
No hetaṁ bhante. Evaṁ passaṁ .pe. Nāparaṁ
itthattāyāti pajānātīti.
<p rend="subhead" sid="158">9, dutiyābhinivesasuttaṃ</p>
<p n="362"/><pb ed="P" n="3.187" set="S"/>Sāvatthī. Kismiṁ nu kho bhikkhave sati kiṁ upādāya
kiṁ abhinivissa uppajjanti saññojanābhinivesavinibandhājjhosānāti.
Bhagavaṁmūlakā no bhante dhammā .pe. Rūpe kho bhikkhave sati
rūpaṁ upādāya rūpaṁ abhinivissa uppajjanti saññojanābhinivesavinibandhājjhosānā.
Vedanāya sati. Saññāya sati. Saṅkhāresu
sati. Viññāṇe sati viññāṇaṁ upādāya viññāṇaṁ abhinivissa
uppajjanti saññojanābhinivesavinibandhājjhosānā.
<p n="363"/>Taṁ kiṁ maññatha bhikkhave rūpaṁ niccaṁ vā aniccaṁ
<pb n="3.228"/>
Vāti. Aniccaṁ bhante. Yaṁ panāniccaṁ .pe. Api nu taṁ
anupādāya uppajjeyyuṁ saññojanābhinivesavinibandhājjhosānāti.
No hetaṁ bhante. Evaṁ passaṁ .pe. Nāparaṁ itthattāyāti
pajānātīti.
<p rend="subhead" sid="159">10, ānandasuttaṃ</p>
<p n="364"/>Sāvatthī. Atha kho āyasmā ānando yena bhagavā
tenupasaṅkami upasaṅkamitvā .pe. Bhagavantaṁ etadavoca sādhu
me bhante bhagavā saṅkhittena dhammaṁ desetu yamahaṁ bhagavato dhammaṁ
sutvā eko vūpakaṭṭho appamatto ātāpī pahitatto vihareyyanti.
Taṁ kiṁ maññasi ānanda rūpaṁ niccaṁ vā aniccaṁ vāti. Aniccaṁ
bhante. Yaṁ panāniccaṁ dukkhaṁ vā taṁ sukhaṁ vāti. Dukkhaṁ
bhante. Yaṁ panāniccaṁ dukkhaṁ vipariṇāmadhammaṁ kallaṁ nu taṁ
samanupassituṁ etaṁ mama esohamasmi eso me attāti.
No hetaṁ bhante. Vedanā .pe. Saññā. Saṅkhārā.
Viññāṇaṁ niccaṁ vā aniccaṁ vāti. Aniccaṁ bhante. Yaṁ
panāniccaṁ dukkhaṁ vā taṁ sukhaṁ vāti. Dukkhaṁ bhante. Yaṁ
panāniccaṁ dukkhaṁ vipariṇāmadhammaṁ kallaṁ nu taṁ samanupassituṁ etaṁ
mama esohamasmi eso me attāti. No hetaṁ bhante.
<p n="365"/>Tasmā tihānanda yaṅkiñci rūpaṁ atītānāgatapaccuppannaṁ
ajjhattaṁ vā bahiddhā vā oḷārikaṁ vā sukhumaṁ vā hīnaṁ
vā paṇītaṁ vā yaṁ dūre santike vā sabbaṁ rūpaṁ netaṁ mama
<pb n="3.229"/>
Nesohamasmi na meso attāti evametaṁ yathābhūtaṁ sammappaññāya
daṭṭhabbaṁ. Yā kāci vedanā. Yā kāci saññā.
Ye keci saṅkhārā. Yaṅkiñci viññāṇaṁ atītānāgatapaccuppannaṁ
ajjhattaṁ vā bahiddhā vā oḷārikaṁ vā sukhumaṁ vā hīnaṁ vā
paṇītaṁ vā yaṁ dūre santike vā sabbaṁ viññāṇaṁ netaṁ mama
nesohamasmi na meso attāti evametaṁ yathābhūtaṁ sammappaññāya
daṭṭhabbaṁ. <pb ed="P" n="3.188" set="S"/>Evaṁ passaṁ ānanda sutavā ariyasāvako
rūpasmiṁpi nibbindati vedanāyapi nibbindati saññāyapi nibbindati
saṅkhāresupi nibbindati viññāṇasmiṁpi nibbindati nibbindaṁ
virajjati virāgā vimuccati. Vimuttasmiṁ vimuttamiti ñāṇaṁ
hoti. Khīṇā jāti vusitaṁ brahmacariyaṁ kataṁ karaṇīyaṁ nāparaṁ
itthattāyāti pajānātīti.
Diṭṭhivaggo samatto.
Tassuddānaṁ bhavati
ajjhattikaṁ etaṁ mama eso attā nocamesiyā
micchāsakkāyāttānu dve bhinivesā apare <note n="1">Yu. ānandenāti.</note> duve
ānandena pūrito vaggoti.
Cullapaṇṇāsako samatto.
<pb n="3.230"/>
Tassa vagguddānaṁ
anto <note n="1">Yu. antaṁ vijjā samudayaṁ.</note> dhammakathikāvijjā kukkuḷaṁ diṭṭhipañcamaṁ
tatiyo paññāsako vutto nipāto tena pavuccati.
Khandhavaggassa nipātake tipaññāsakaṁ samattaṁ.
Khandhasaṁyuttaṁ niṭṭhitaṁ.
</xml>